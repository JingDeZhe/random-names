[{"title":"行宫","category":1,"content":["寥落古行宫，宫花寂寞红。","白头宫女在，闲坐说玄宗。"]},{"title":"登鹳雀楼","category":1,"content":["白日依山尽，黄河入海流。","欲穷千里目，更上一层楼。"]},{"title":"新嫁娘词","category":1,"content":["三日入厨下，洗手作羹汤。","未谙姑食性，先遣小姑尝。"]},{"title":"相思","category":1,"content":["红豆生南国，春来发几枝。","愿君多采撷，此物最相思。"]},{"title":"杂诗","category":1,"content":["君自故乡来，应知故乡事。","来日绮窗前，寒梅著花未？"]},{"title":"鹿柴","category":1,"content":["空山不见人，但闻人语响。","返景入深林，复照青苔上。"]},{"title":"竹里馆","category":1,"content":["独坐幽篁里，弹琴复长啸。","深林人不知，明月来相照。"]},{"title":"山中送别","category":1,"content":["山中相送罢，日暮掩柴扉。","春草明年绿，王孙归不归？(明年 一作：年年)"]},{"title":"问刘十九","category":1,"content":["绿蚁新醅酒，红泥小火炉。","晚来天欲雪，能饮一杯无？"]},{"title":"哥舒歌","category":1,"content":["北斗七星高，哥舒夜带刀。","至今窥牧马，不敢过临洮。"]},{"title":"静夜思","category":1,"content":["床前明月光，疑是地上霜，","举头望明月，低头思故乡。"]},{"title":"怨情","category":1,"content":["美人卷珠帘，深坐颦蛾眉。(颦 一作：蹙)","但见泪痕湿，不知心恨谁。"]},{"title":"登乐游原","category":1,"content":["向晚意不适，驱车登古原。","夕阳无限好，只是近黄昏。"]},{"title":"听筝","category":1,"content":["鸣筝金粟柱，素手玉房前。","欲得周郎顾，时时误拂弦。"]},{"title":"渡汉江","category":1,"content":["岭外音书断，经冬复历春。","近乡情更怯，不敢问来人。"]},{"title":"八阵图","category":1,"content":["功盖三分国，名成八阵图。（名成 一作：名高）","江流石不转，遗恨失吞吴。"]},{"title":"宿建德江","category":1,"content":["移舟泊烟渚，日暮客愁新。","野旷天低树，江清月近人。"]},{"title":"春晓","category":1,"content":["春眠不觉晓，处处闻啼鸟。","夜来风雨声，花落知多少。"]},{"title":"春怨","category":1,"content":["打起黄莺儿，莫教枝上啼。","啼时惊妾梦，不得到辽西。"]},{"title":"江雪","category":1,"content":["千山鸟飞绝，万径人踪灭。","孤舟蓑笠翁，独钓寒江雪。"]},{"title":"秋夜寄邱员外","category":1,"content":["怀君属秋夜，散步咏凉天。","空山松子落，幽人应未眠。"]},{"title":"终南望余雪","category":1,"content":["终南阴岭秀，积雪浮云端。","林表明霁色，城中增暮寒。"]},{"title":"宫词","category":1,"content":["故国三千里，深宫二十年。","一声何满子，双泪落君前。"]},{"title":"寻隐者不遇","category":1,"content":["松下问童子，言师采药去。","只在此山中，云深不知处。"]},{"title":"送崔九","category":1,"content":["归山深浅去，须尽丘壑美。","莫学武陵人，暂游桃源里。"]},{"title":"送灵澈上人","category":1,"content":["苍苍竹林寺，杳杳钟声晚。","荷笠带斜阳，青山独归远。(斜阳 一作：夕阳)"]},{"title":"听弹琴","category":1,"content":["泠泠七弦上，静听松风寒。(七弦 一作：七丝)","古调虽自爱，今人多不弹。"]},{"title":"送上人","category":1,"content":["孤云将野鹤，岂向人间住。","莫买沃洲山，时人已知处。"]},{"title":"玉台体","category":1,"content":["昨夜裙带解，今朝蟢子飞。","铅华不可弃，莫是藁砧归。"]},{"title":"芙蓉楼送辛渐","category":1,"content":["寒雨连江夜入吴，平明送客楚山孤。","洛阳亲友如相问，一片冰心在玉壶。"]},{"title":"闺怨","category":1,"content":["闺中少妇不知愁，春日凝妆上翠楼。","忽见陌头杨柳色，悔教夫婿觅封侯。"]},{"title":"春宫曲","category":1,"content":["昨夜风开露井桃，未央前殿月轮高。","平阳歌舞新承宠，帘外春寒赐锦袍。"]},{"title":"九月九日忆山东兄弟","category":1,"content":["独在异乡为异客，每逢佳节倍思亲。","遥知兄弟登高处，遍插茱萸少一人。"]},{"title":"凉州词","category":1,"content":["葡萄美酒夜光杯，欲饮琵琶马上催。","醉卧沙场君莫笑，古来征战几人回？"]},{"title":"后宫词","category":1,"content":["泪湿罗巾梦不成，夜深前殿按歌声。","红颜未老恩先断，斜倚薰笼坐到明。"]},{"title":"宫中词","category":1,"content":["寂寂花时闭院门，美人相并立琼轩。","含情欲说宫中事，鹦鹉前头不敢言。"]},{"title":"近试上张水部","category":1,"content":["洞房昨夜停红烛，待晓堂前拜舅姑。","妆罢低声问夫婿，画眉深浅入时无。"]},{"title":"逢入京使","category":1,"content":["故园东望路漫漫，双袖龙钟泪不干。","马上相逢无纸笔，凭君传语报平安。"]},{"title":"黄鹤楼送孟浩然之广陵","category":1,"content":["故人西辞黄鹤楼，烟花三月下扬州。","孤帆远影碧空尽，唯见长江天际流。 (唯 通：惟)"]},{"title":"早发白帝城","category":1,"content":["朝辞白帝彩云间，千里江陵一日还。","两岸猿声啼不住，轻舟已过万重山。"]},{"title":"夜上受降城闻笛","category":1,"content":["回乐烽前沙似雪，受降城外月如霜。(回乐","一作：回乐","）","不知何处吹芦管，一夜征人尽望乡。"]},{"title":"贾生","category":1,"content":["宣室求贤访逐臣，贾生才调更无伦。","可怜夜半虚前席，不问苍生问鬼神。"]},{"title":"隋宫","category":1,"content":["乘兴南游不戒严，九重谁省谏书函。","春风举国裁宫锦，半作障泥半作帆。"]},{"title":"瑶池","category":1,"content":["瑶池阿母绮窗开，黄竹歌声动地哀。","八骏日行三万里，穆王何事不重来。"]},{"title":"嫦娥","category":1,"content":["云母屏风烛影深，长河渐落晓星沉。","嫦娥应悔偷灵药，碧海青天夜夜心。"]},{"title":"夜雨寄北","category":1,"content":["君问归期未有期，巴山夜雨涨秋池。","何当共剪西窗烛，却话巴山夜雨时。"]},{"title":"寄令狐郎中","category":1,"content":["嵩云秦树久离居，双鲤迢迢一纸书。","休问梁园旧宾客，茂陵秋雨病相如。"]},{"title":"为有","category":1,"content":["为有云屏无限娇，凤城寒尽怕春宵。","无端嫁得金龟婿，辜负香衾事早朝。"]},{"title":"江南逢李龟年","category":1,"content":["岐王宅里寻常见，崔九堂前几度闻。","正是江南好风景，落花时节又逢君。"]},{"title":"赠别·其一","category":1,"content":["娉娉袅袅十三余，豆蔻梢头二月初。","春风十里扬州路，卷上珠帘总不如。"]},{"title":"赠别·其二","category":1,"content":["多情却似总无情，唯觉樽前笑不成。","蜡烛有心还惜别，替人垂泪到天明。"]},{"title":"金谷园","category":1,"content":["繁华事散逐香尘，流水无情草自春。","日暮东风怨啼鸟，落花犹似坠楼人。"]},{"title":"寄扬州韩绰判官","category":1,"content":["青山隐隐水迢迢，秋尽江南草未凋。","二十四桥明月夜，玉人何处教吹箫？"]},{"title":"遣怀","category":1,"content":["落魄江南载酒行，楚腰纤细掌中轻。(江南 一作：江湖；纤细 一作：肠断)","十年一觉扬州梦，赢得青楼薄幸名。"]},{"title":"秋夕","category":1,"content":["银烛秋光冷画屏，轻罗小扇扑流萤。","天阶夜色凉如水，卧看牵牛织女星。"]},{"title":"将赴吴兴登乐游原一绝","category":1,"content":["清时有味是无能，闲爱孤云静爱僧。","欲把一麾江海去，乐游原上望昭陵。"]},{"title":"赤壁","category":1,"content":["折戟沉沙铁未销，自将磨洗认前朝。","东风不与周郎便，铜雀春深锁二乔。"]},{"title":"泊秦淮","category":1,"content":["烟笼寒水月笼沙，夜泊秦淮近酒家。","商女不知亡国恨，隔江犹唱后庭花。"]},{"title":"征人怨","category":1,"content":["岁岁金河复玉关，朝朝马策与刀环。","三春白雪归青冢，万里黄河绕黑山。"]},{"title":"金陵图","category":1,"content":["谁谓伤心画不成，画人心逐世人情。","君看六幅南朝事，老木寒云满故城。"]},{"title":"滁州西涧","category":1,"content":["独怜幽草涧边生，上有黄鹂深树鸣。","春潮带雨晚来急，野渡无人舟自横。"]},{"title":"桃花溪","category":1,"content":["隐隐飞桥隔野烟，石矶西畔问渔船。","桃花尽日随流水，洞在清溪何处边。"]},{"title":"寄人","category":1,"content":["别梦依依到谢家，小廊回合曲阑斜。","多情只有春庭月，犹为离人照落花。"]},{"title":"题金陵渡","category":1,"content":["金陵津渡小山楼，一宿行人自可愁。","潮落夜江斜月里，两三星火是瓜州。"]},{"title":"赠内人","category":1,"content":["禁门宫树月痕过，媚眼惟看宿鹭窠。","斜拔玉钗灯影畔，剔开红焰救飞蛾。"]},{"title":"集灵台·其一","category":1,"content":["日光斜照集灵台，红树花迎晓露开。","昨夜上皇新授箓，太真含笑入帘来。"]},{"title":"集灵台·其二","category":1,"content":["虢国夫人承主恩，平明骑马入宫门。","却嫌脂粉污颜色，淡扫蛾眉朝至尊。"]},{"title":"枫桥夜泊","category":1,"content":["月落乌啼霜满天，江枫渔火对愁眠。","姑苏城外寒山寺，夜半钟声到客船。"]},{"title":"陇西行","category":1,"content":["誓扫匈奴不顾身，五千貂锦丧胡尘。","可怜无定河边骨，犹是春闺梦里人！(春闺 一作：深闺)"]},{"title":"杂诗","category":1,"content":["近寒食雨草萋萋，著麦苗风柳映堤。","等是有家归未得，杜鹃休向耳边啼。"]},{"title":"回乡偶书·其一","category":1,"content":["少小离家老大回，乡音无改鬓毛衰。","儿童相见不相识，笑问客从何处来。"]},{"title":"瑶瑟怨","category":1,"content":["冰簟银床梦不成，碧天如水夜云轻。","雁声远过潇湘去，十二楼中月自明。"]},{"title":"月夜","category":1,"content":["更深月色半人家，北斗阑干南斗斜。","今夜偏知春气暖，虫声新透绿窗纱。"]},{"title":"春怨","category":1,"content":["纱窗日落渐黄昏，金屋无人见泪痕。","寂寞空庭春欲晚，梨花满地不开门。"]},{"title":"乌衣巷","category":1,"content":["朱雀桥边野草花，乌衣巷口夕阳斜。","旧时王谢堂前燕，飞入寻常百姓家。"]},{"title":"春词","category":1,"content":["新妆宜面下朱楼，深锁春光一院愁。","行到中庭数花朵，蜻蜓飞上玉搔头。"]},{"title":"马嵬坡","category":1,"content":["玄宗回马杨妃死，云雨虽亡日月新。","终是圣明天子事，景阳宫井又何人。"]},{"title":"寒食","category":1,"content":["春城无处不飞花，寒食东风御柳斜。","日暮汉宫传蜡烛，轻烟散入五侯家。"]},{"title":"已凉","category":1,"content":["碧阑干外绣帘垂，猩血屏风画折枝。","八尺龙须方锦褥，已凉天气未寒时。"]},{"title":"宫词","category":1,"content":["长乐宫连上苑春，玉楼金殿艳歌新。","君门一入无由出，唯有宫莺得见人。"]},{"title":"送杜少府之任蜀州","category":1,"content":["城阙辅三秦，风烟望五津。","与君离别意，同是宦游人。","海内存知己，天涯若比邻。","无为在歧路，儿女共沾巾。"]},{"title":"送梓州李使君","category":1,"content":["万壑树参天，千山响杜鹃。","山中一夜雨，树杪百重泉。","汉女输橦布，巴人讼芋田。","文翁翻教授，不敢倚先贤。"]},{"title":"汉江临眺","category":1,"content":["楚塞三湘接，荆门九派通。","江流天地外，山色有无中。","郡邑浮前浦，波澜动远空。","襄阳好风日，留醉与山翁。"]},{"title":"终南别业","category":1,"content":["中岁颇好道，晚家南山陲。","兴来每独往，胜事空自知。","行到水穷处，坐看云起时。","偶然值林叟，谈笑无还期。"]},{"title":"终南山","category":1,"content":["太乙近天都，连山接海隅。","白云回望合，青霭入看无。","分野中峰变，阴晴众壑殊。","欲投人处宿，隔水问樵夫。"]},{"title":"酬张少府","category":1,"content":["晚年唯好静，万事不关心。自顾无长策，空知返旧林。","松风吹解带，山月照弹琴。君问穷通理，渔歌入浦深。"]},{"title":"过香积寺","category":1,"content":["不知香积寺，数里入云峰。","古木无人径，深山何处钟。","泉声咽危石，日色冷青松。","薄暮空潭曲，安禅制毒龙。"]},{"title":"辋川闲居赠裴秀才迪","category":1,"content":["寒山转苍翠，秋水日潺湲。","倚杖柴门外，临风听暮蝉。","渡头余落日，墟里上孤烟。","复值接舆醉，狂歌五柳前。"]},{"title":"山居秋暝","category":1,"content":["空山新雨后，天气晚来秋。","明月松间照，清泉石上流。","竹喧归浣女，莲动下渔舟。","随意春芳歇，王孙自可留。"]},{"title":"归嵩山作","category":1,"content":["清川带长薄，车马去闲闲。","流水如有意，暮禽相与还。","荒城临古渡，落日满秋山。","迢递嵩高下，归来且闭关。"]},{"title":"次北固山下","category":1,"content":["客路青山外，行舟绿水前。(青山外 一作：青山下)","潮平两岸阔，风正一帆悬。","海日生残夜，江春入旧年。","乡书何处达？归雁洛阳边。"]},{"title":"云阳馆与韩绅宿别","category":1,"content":["故人江海别，几度隔山川。","乍见翻疑梦，相悲各问年。","孤灯寒照雨，深竹暗浮烟。","更有明朝恨，离杯惜共传。"]},{"title":"喜外弟卢纶见宿","category":1,"content":["静夜四无邻，荒居旧业贫。","雨中黄叶树，灯下白头人。","以我独沉久，愧君相见频。","平生自有分，况是蔡家亲。"]},{"title":"贼平后送人北归","category":1,"content":["世乱同南去，时清独北还。","他乡生白发，旧国见青山。","晓月过残垒，繁星宿故关。","寒禽与衰草，处处伴愁颜。"]},{"title":"赋得古原草送别","category":1,"content":["离离原上草，一岁一枯荣。","野火烧不尽，春风吹又生。","远芳侵古道，晴翠接荒城。","又送王孙去，萋萋满别情。"]},{"title":"题大庾岭北驿","category":1,"content":["阳月南飞雁，传闻至此回。","我行殊未已，何日复归来。","江静潮初落，林昏瘴不开。","明朝望乡处，应见陇头梅。"]},{"title":"寄左省杜拾遗","category":1,"content":["联步趋丹陛，分曹限紫微。","晓随天仗入，暮惹御香归。","白发悲花落，青云羡鸟飞。","圣朝无阙事，自觉谏书稀。"]},{"title":"听蜀僧浚弹琴","category":1,"content":["蜀僧抱绿绮，西下峨眉峰。","为我一挥手，如听万壑松。","客心洗流水，余响入霜钟。","不觉碧山暮，秋云暗几重。"]},{"title":"夜泊牛渚怀古","category":1,"content":["牛渚西江夜，青天无片云。","登舟望秋月，空忆谢将军。","余亦能高咏，斯人不可闻。","明朝挂帆席，枫叶落纷纷。(挂帆","一作：去)"]},{"title":"赠孟浩然","category":1,"content":["吾爱孟夫子，风流天下闻。","红颜弃轩冕，白首卧松云。","醉月频中圣，迷花不事君。","高山安可仰，徒此揖清芬。"]},{"title":"渡荆门送别","category":1,"content":["渡远荆门外，来从楚国游。","山随平野尽，江入大荒流。","月下飞天镜，云生结海楼。","仍怜故乡水，万里送行舟。"]},{"title":"送友人","category":1,"content":["青山横北郭，白水绕东城。","此地一为别，孤蓬万里征。","浮云游子意，落日故人情。","挥手自兹去，萧萧班马鸣。"]},{"title":"喜见外弟又言别","category":1,"content":["十年离乱后，长大一相逢。","问姓惊初见，称名忆旧容。","别来沧海事，语罢暮天钟。","明日巴陵道，秋山又几重。"]},{"title":"凉思","category":1,"content":["客去波平槛，蝉休露满枝。永怀当此节，倚立自移时。","北斗兼春远，南陵寓使迟。天涯占梦数，疑误有新知。"]},{"title":"北青萝","category":1,"content":["残阳西入崦，茅屋访孤僧。落叶人何在，寒云路几层。","独敲初夜磬，闲倚一枝藤。世界微尘里，吾宁爱与憎。"]},{"title":"蝉","category":1,"content":["本以高难饱，徒劳恨费声。","五更疏欲断，一树碧无情。","薄宦梗犹泛，故园芜已平。","烦君最相警，我亦举家清。"]},{"title":"风雨","category":1,"content":["凄凉宝剑篇，羁泊欲穷年。","黄叶仍风雨，青楼自管弦。","新知遭薄俗，旧好隔良缘。","心断新丰酒，销愁斗几千。"]},{"title":"落花","category":1,"content":["高阁客竟去，小园花乱飞。参差连曲陌，迢递送斜晖。","肠断未忍扫，眼穿仍欲归。芳心向春尽，所得是沾衣。"]},{"title":"登岳阳楼","category":1,"content":["昔闻洞庭水，今上岳阳楼。","吴楚东南坼，乾坤日夜浮。","亲朋无一字，老病有孤舟。","戎马关山北，凭轩涕泗流。"]},{"title":"奉济驿重送严公四韵","category":1,"content":["远送从此别，青山空复情。几时杯重把，昨夜月同行。","列郡讴歌惜，三朝出入荣。江村独归处，寂寞养残生。"]},{"title":"别房太尉墓","category":1,"content":["他乡复行役，驻马别孤坟。","近泪无干土，低空有断云。","对棋陪谢傅，把剑觅徐君。","唯见林花落，莺啼送客闻。"]},{"title":"旅夜书怀","category":1,"content":["细草微风岸，危樯独夜舟。","星垂平野阔，月涌大江流。","名岂文章著，官应老病休。","飘飘何所似，天地一沙鸥。"]},{"title":"至德二载甫自京金光门","category":1,"content":["此道昔归顺，西郊胡正繁。","至今残破胆，应有未招魂。","近得归京邑，移官岂至尊。","无才日衰老，驻马望千门。"]},{"title":"月夜忆舍弟","category":1,"content":["戍鼓断人行，边秋一雁声。(边秋 一作:秋边)","露从今夜白，月是故乡明。","有弟皆分散，无家问死生。","寄书长不达，况乃未休兵。"]},{"title":"天末怀李白","category":1,"content":["凉风起天末，君子意如何。","鸿雁几时到，江湖秋水多。","文章憎命达，魑魅喜人过。","应共冤魂语，投诗赠汨罗。"]},{"title":"月夜","category":1,"content":["今夜鄜州月，闺中只独看。遥怜小儿女，未解忆长安。","香雾云鬟湿，清辉玉臂寒。何时倚虚幌，双照泪痕干。"]},{"title":"春望","category":1,"content":["国破山河在，城春草木深。","感时花溅泪，恨别鸟惊心。","烽火连三月，家书抵万金。","白头搔更短，浑欲不胜簪。"]},{"title":"春宿左省","category":1,"content":["花隐掖垣暮，啾啾栖鸟过。","星临万户动，月傍九霄多。","不寝听金钥，因风想玉珂。","明朝有封事，数问夜如何。"]},{"title":"旅宿","category":1,"content":["旅馆无良伴，凝情自悄然。","寒灯思旧事，断雁警愁眠。","远梦归侵晓，家书到隔年。","沧江好烟月，门系钓鱼船。"]},{"title":"春宫怨","category":1,"content":["早被婵娟误，欲妆临镜慵。承恩不在貌，教妾若为容。","风暖鸟声碎，日高花影重。年年越溪女，相忆采芙蓉。"]},{"title":"和晋陵陆丞早春游望","category":1,"content":["独有宦游人，偏惊物候新。","云霞出海曙，梅柳渡江春。","淑气催黄鸟，晴光转绿苹。","忽闻歌古调，归思欲沾巾。"]},{"title":"杂诗三首·其三","category":1,"content":["闻道黄龙戍，频年不解兵。","可怜闺里月，长在汉家营。","少妇今春意，良人昨夜情。","谁能将旗鼓，一为取龙城。"]},{"title":"宿桐庐江寄广陵旧游","category":1,"content":["山暝闻猿愁，沧江急夜流。(闻 一作：听)","风鸣两岸叶，月照一孤舟。","建德非吾土，维扬忆旧游。","还将两行泪，遥寄海西头。"]},{"title":"留别王维","category":1,"content":["寂寂竟何待，朝朝空自归。欲寻芳草去，惜与故人违。","当路谁相假，知音世所稀。只应守寂寞，还掩故园扉。"]},{"title":"早寒有怀","category":1,"content":["木落雁南度，北风江上寒。","我家襄水曲，遥隔楚云端。","乡泪客中尽，孤帆天际看。(孤帆 一作：归帆)","迷津欲有问，平海夕漫漫。"]},{"title":"岁暮归南山","category":1,"content":["北阙休上书，南山归敝庐。不才明主弃，多病故人疏。","白发催年老，青阳逼岁除。永怀愁不寐，松月夜窗虚。"]},{"title":"过故人庄","category":1,"content":["故人具鸡黍，邀我至田家。","绿树村边合，青山郭外斜。","开轩面场圃，把酒话桑麻。","待到重阳日，还来就菊花。"]},{"title":"秦中寄远上人","category":1,"content":["一丘常欲卧，三径苦无资。","北土非吾愿，东林怀我师。","黄金燃桂尽，壮志逐年衰。","日夕凉风至，闻蝉但益悲。"]},{"title":"望洞庭湖赠张丞相","category":1,"content":["八月湖水平，涵虚混太清。","气蒸云梦泽，波撼岳阳城。","欲济无舟楫，端居耻圣明。","坐观垂钓者，徒有羡鱼情。"]},{"title":"与诸子登岘山","category":1,"content":["人事有代谢，往来成古今。","江山留胜迹，我辈复登临。","水落鱼梁浅，天寒梦泽深。","羊公碑尚在，读罢泪沾襟。(尚在 一作：字在)"]},{"title":"宴梅道士山房","category":1,"content":["林卧愁春尽，开轩览物华。","忽逢青鸟使，邀入赤松家。","金灶初开火，仙桃正发花。","童颜若可驻，何惜醉流霞。"]},{"title":"章台夜思","category":1,"content":["清瑟怨遥夜，绕弦风雨哀。孤灯闻楚角，残月下章台。","芳草已云暮，故人殊未来。乡书不可寄，秋雁又南回。"]},{"title":"淮上喜会梁州故人","category":1,"content":["江汉曾为客，相逢每醉还。","浮云一别后，流水十年间。","欢笑情如旧，萧疏鬓已斑。","何因不归去？淮上有秋山。"]},{"title":"赋得暮雨送李曹","category":1,"content":["楚江微雨里，建业暮钟时。","漠漠帆来重，冥冥鸟去迟。","海门深不见，浦树远含滋。","相送情无限，沾襟比散丝。"]},{"title":"经邹鲁祭孔子而叹之","category":1,"content":["夫子何为者，栖栖一代中。","地犹鄹氏邑，宅即鲁王宫。","叹凤嗟身否，伤麟怨道穷。","今看两楹奠，当与梦时同。"]},{"title":"灞上秋居","category":1,"content":["灞原风雨定，晚见雁行频。","落叶他乡树，寒灯独夜人。","空园白露滴，孤壁野僧邻。","寄卧郊扉久，何年致此身。"]},{"title":"楚江怀古三首·其一","category":1,"content":["露气寒光集，微阳下楚丘。猿啼洞庭树，人在木兰舟。","广泽生明月，苍山夹乱流。云中君不见，竟夕自悲秋。"]},{"title":"除夜有怀","category":1,"content":["迢递三巴路，羁危万里身。","乱山残雪夜，孤烛异乡人。","渐与骨肉远，转于僮仆亲。","那堪正飘泊，明日岁华新。"]},{"title":"孤雁","category":1,"content":["几行归塞尽，念尔独何之。","暮雨相呼失，寒塘欲下迟。","渚云低暗度，关月冷相随。","未必逢矰缴，孤飞自可疑。"]},{"title":"题破山寺后禅院","category":1,"content":["清晨入古寺，初日照高林。","曲径通幽处，禅房花木深。","山光悦鸟性，潭影空人心。","万籁此俱寂，唯闻钟磬音。"]},{"title":"望月怀远","category":1,"content":["海上生明月，天涯共此时。","情人怨遥夜，竟夕起相思。","灭烛怜光满，披衣觉露滋。","不堪盈手赠，还寝梦佳期。"]},{"title":"书边事","category":1,"content":["调角断清秋，征人倚戍楼。春风对青冢，白日落梁州。","大汉无兵阻，穷边有客游。蕃情似此水，长愿向南流。"]},{"title":"没蕃故人","category":1,"content":["前年伐月支，城下没全师。","蕃汉断消息，死生长别离。","无人收废帐，归马识残旗。","欲祭疑君在，天涯哭此时。"]},{"title":"秋日赴阙题潼关驿楼","category":1,"content":["红叶晚萧萧，长亭酒一瓢。","残云归太华，疏雨过中条。","树色随山迥，河声入海遥。","帝乡明日到，犹自梦渔樵。"]},{"title":"早秋","category":1,"content":["遥夜泛清瑟，西风生翠萝。","残萤委玉露，早雁拂金河。","高树晓还密，远山晴更多。","淮南一叶下，自觉洞庭波。"]},{"title":"送人东游","category":1,"content":["荒戍落黄叶，浩然离故关。","高风汉阳渡，初日郢门山。","江上几人在，天涯孤棹还。","何当重相见，樽酒慰离颜。"]},{"title":"寻陆鸿渐不遇","category":1,"content":["移家虽带郭，野径入桑麻。近种篱边菊，秋来未著花。","扣门无犬吠，欲去问西家。报道山中去，归时每日斜。"]},{"title":"寻南溪常道士","category":1,"content":["一路经行处，莓苔见履痕。","白云依静渚，春草闭闲门。","过雨看松色，随山到水源。","溪花与禅意，相对亦忘言。"]},{"title":"新年作","category":1,"content":["乡心新岁切，天畔独潸然。","老至居人下，春归在客先。","岭猿同旦暮，江柳共风烟。","已似长沙傅，从今又几年。"]},{"title":"秋日登吴公台上寺远眺","category":1,"content":["古台摇落后，秋日望乡心。","野寺来人少，云峰隔水深。","夕阳依旧垒，寒磬满空林。","惆怅南朝事，长江独至今。"]},{"title":"送李中丞归汉阳别业","category":1,"content":["流落征南将，曾驱十万师。","罢归无旧业，老去恋明时。","独立三边静，轻生一剑知。","茫茫江汉上，日暮欲何之。"]},{"title":"饯别王十一南游","category":1,"content":["望君烟水阔，挥手泪沾巾。","飞鸟没何处，青山空向人。","长江一帆远，落日五湖春。","谁见汀洲上，相思愁白苹。"]},{"title":"蜀先主庙","category":1,"content":["天地英雄气，千秋尚凛然。势分三足鼎，业复五铢钱。","得相能开国，生儿不象贤。凄凉蜀故妓，来舞魏宫前。"]},{"title":"阙题","category":1,"content":["道由白云尽，春与青溪长。","时有落花至，远随流水香。","闲门向山路，深柳读书堂。","幽映每白日，清辉照衣裳。"]},{"title":"送李端","category":1,"content":["故关衰草遍，离别自堪悲。","路出寒云外，人归暮雪时。","少孤为客早，多难识君迟。","掩泪空相向，风尘何处期。"]},{"title":"送僧归日本","category":1,"content":["上国随缘住，来途若梦行。","浮天沧海远，去世法舟轻。","水月通禅寂，鱼龙听梵声。","惟怜一灯影，万里眼中明。"]},{"title":"谷口书斋寄杨补阙","category":1,"content":["泉壑带茅茨，云霞生薜帷。","竹怜新雨后，山爱夕阳时。","闲鹭栖常早，秋花落更迟。","家僮扫萝径，昨与故人期。"]},{"title":"在狱咏蝉","category":1,"content":["西陆蝉声唱，南冠客思深。(客思深 一作：客思侵)","不堪玄鬓影，来对白头吟。(不堪 一作：那堪)","露重飞难进，风多响易沉。","无人信高洁，谁为表予心？"]},{"title":"江乡故人偶集客舍","category":1,"content":["天秋月又满，城阙夜千重。","还作江南会，翻疑梦里逢。","风枝惊暗鹊，露草覆寒蛩。","羁旅长堪醉，相留畏晓钟。"]},{"title":"酬程延秋夜即事见赠","category":1,"content":["长簟迎风早，空城澹月华。","星河秋一雁，砧杵夜千家。","节候看应晚，心期卧亦赊。","向来吟秀句，不觉已鸣鸦。"]},{"title":"遣悲怀三首·其一","category":1,"content":["谢公最小偏怜女，自嫁黔娄百事乖。","顾我无衣搜荩箧，泥他沽酒拔金钗。(荩箧 一作：画箧)","野蔬充膳甘长藿，落叶添薪仰古槐。","今日俸钱过十万，与君营奠复营斋。"]},{"title":"遣悲怀三首·其二","category":1,"content":["昔日戏言身后事，今朝都到眼前来。","衣裳已施行看尽，针线犹存未忍开。","尚想旧情怜婢仆，也曾因梦送钱财。","诚知此恨人人有，贫贱夫妻百事哀。"]},{"title":"遣悲怀三首·其三","category":1,"content":["闲坐悲君亦自悲，百年都是几多时。","邓攸无子寻知命，潘岳悼亡犹费词。","同穴窅冥何所望，他生缘会更难期。","惟将终夜常开眼，报答平生未展眉。"]},{"title":"赠郭给事","category":1,"content":["洞门高阁霭余辉，桃李阴阴柳絮飞。","禁里疏钟官舍晚，省中啼鸟吏人稀。","晨摇玉佩趋金殿，夕奉天书拜琐闱。","强欲从君无那老，将因卧病解朝衣。"]},{"title":"和贾至舍人早朝大明宫","category":1,"content":["绛帻鸡人送晓筹，尚衣方进翠云裘。","九天阊阖开宫殿，万国衣冠拜冕旒。","日色才临仙掌动，香烟欲傍衮龙浮。","朝罢须裁五色诏，佩声归向凤池头。"]},{"title":"奉和圣制从蓬莱向兴庆阁道","category":1,"content":["渭水自萦秦塞曲，黄山旧绕汉宫斜。","銮舆迥出千门柳，阁道回看上苑花。","云里帝城双凤阙，雨中春树万人家。","为乘阳气行时令，不是宸游玩物华。(玩 一作：重)"]},{"title":"积雨辋川庄作","category":1,"content":["积雨空林烟火迟，蒸藜炊黍饷东菑。","漠漠水田飞白鹭，阴阴夏木啭黄鹂。","山中习静观朝槿，松下清斋折露葵。","野老与人争席罢，海鸥何事更相疑。"]},{"title":"望月有感","category":1,"content":["时难年荒世业空，弟兄羁旅各西东。","田园寥落干戈后，骨肉流离道路中。","吊影分为千里雁，辞根散作九秋蓬。","共看明月应垂泪，一夜乡心五处同。"]},{"title":"奉和中书舍人贾至早朝","category":1,"content":["鸡鸣紫陌曙光寒，莺啭皇州春色阑。","金阙晓钟开万户，玉阶仙仗拥千官。","花迎剑珮星初落，柳拂旌旗露未干。","独有凤凰池上客，阳春一曲和皆难。"]},{"title":"登金陵凤凰台","category":1,"content":["凤凰台上凤凰游，凤去台空江自流。","吴宫花草埋幽径，晋代衣冠成古丘。","三山半落青天外，二水中分白鹭洲。(二水 一作：一水)","总为浮云能蔽日，长安不见使人愁。"]},{"title":"无题·重帏深下莫愁堂","category":1,"content":["重帏深下莫愁堂，卧后清宵细细长。","神女生涯原是梦，小姑居处本无郎。","风波不信菱枝弱，月露谁教桂叶香。","直道相思了无益，未妨惆怅是清狂。"]},{"title":"无题·凤尾香罗薄几重","category":1,"content":["凤尾香罗薄几重，碧文圆顶夜深缝。","扇裁月魄羞难掩，车走雷声语未通。","曾是寂寥金烬暗，断无消息石榴红。","斑骓只系垂杨岸，何处西南任好风。(任 一作：待)"]},{"title":"无题·相见时难别亦难","category":1,"content":["相见时难别亦难，东风无力百花残。","春蚕到死丝方尽，蜡炬成灰泪始干。","晓镜但愁云鬓改，夜吟应觉月光寒。","蓬山此去无多路，青鸟殷勤为探看。(蓬山 一作：蓬莱)"]},{"title":"无题·来是空言去绝踪","category":1,"content":["来是空言去绝踪，月斜楼上五更钟。","梦为远别啼难唤，书被催成墨未浓。","蜡照半笼金翡翠，麝薰微度绣芙蓉。","刘郎已恨蓬山远，更隔蓬山一万重！"]},{"title":"无题·飒飒东风细雨来","category":1,"content":["飒飒东风细雨来，芙蓉塘外有轻雷。","金蟾啮锁烧香入，玉虎牵丝汲井回。","贾氏窥帘韩掾少，宓妃留枕魏王才。","春心莫共花争发，一寸相思一寸灰！"]},{"title":"无题·昨夜星辰昨夜风","category":1,"content":["昨夜星辰昨夜风，画楼西畔桂堂东。","身无彩凤双飞翼，心有灵犀一点通。","隔座送钩春酒暖，分曹射复蜡灯红。","嗟余听鼓应官去，走马兰台类转蓬。"]},{"title":"春雨","category":1,"content":["怅卧新春白袷衣，白门寥落意多违。","红楼隔雨相望冷，珠箔飘灯独自归。","远路应悲春晼晚，残霄犹得梦依稀。","玉珰缄札何由达，万里云罗一雁飞。"]},{"title":"筹笔驿","category":1,"content":["猿鸟犹疑畏简书，风云常为护储胥。","徒令上将挥神笔，终见降王走传车。","管乐有才原不忝，关张无命欲何如？","他年锦里经祠庙，梁父吟成恨有余。"]},{"title":"锦瑟","category":1,"content":["锦瑟无端五十弦，一弦一柱思华年。","庄生晓梦迷蝴蝶，望帝春心托杜鹃。","沧海月明珠有泪，蓝田日暖玉生烟。","此情可待成追忆，只是当时已惘然。"]},{"title":"隋宫","category":1,"content":["紫泉宫殿锁烟霞，欲取芜城作帝家。","玉玺不缘归日角，锦帆应是到天涯。","于今腐草无萤火，终古垂杨有暮鸦。","地下若逢陈后主，岂宜重问后庭花。"]},{"title":"送魏万之京","category":1,"content":["朝闻游子唱离歌，昨夜微霜初渡河。","鸿雁不堪愁里听，云山况是客中过。","关城树色催寒近，御苑砧声向晚多。(","色 一作：曙)","莫见长安行乐处，空令岁月易蹉跎。"]},{"title":"咏怀古迹·其一","category":1,"content":["支离东北风尘际，漂泊西南天地间。","三峡楼台淹日月，五溪衣服共云山。","羯胡事主终无赖，词客哀时且未还。","庾信平生最萧瑟，暮年诗赋动江关。"]},{"title":"咏怀古迹·其二","category":1,"content":["摇落深知宋玉悲，风流儒雅亦吾师。","怅望千秋一洒泪，萧条异代不同时。","江山故宅空文藻，云雨荒台岂梦思。","最是楚宫俱泯灭，舟人指点到今疑。"]},{"title":"咏怀古迹·其三","category":1,"content":["群山万壑赴荆门，生长明妃尚有村。","一去紫台连朔漠，独留青冢向黄昏。","画图省识春风面，环佩空归夜月魂。(夜月 一作：月夜 环","一作：环",")","千载琵琶作胡语，分明怨恨曲中论。"]},{"title":"咏怀古迹·其四","category":1,"content":["蜀主窥吴幸三峡，崩年亦在永安宫。","翠华想像空山里，玉殿虚无野寺中。","古庙杉松巢水鹤，岁时伏腊走村翁。","武侯祠堂常邻近，一体君臣祭祀同。"]},{"title":"咏怀古迹·其五","category":1,"content":["诸葛大名垂宇宙，宗臣遗像肃清高。","三分割据纡筹策，万古云霄一羽毛。","伯仲之间见伊吕，指挥若定失萧曹。","运移汉祚终难复，志决身歼军务劳。"]},{"title":"宿府","category":1,"content":["清秋幕府井梧寒，独宿江城蜡炬残。","永夜角声悲自语，中天月色好谁看。","风尘荏苒音书绝，关塞萧条行路难。","已忍伶俜十年事，强移栖息一枝安。"]},{"title":"阁夜","category":1,"content":["岁暮阴阳催短景，天涯霜雪霁寒宵。","五更鼓角声悲壮，三峡星河影动摇。","野哭几家闻战伐，夷歌数处起渔樵。","卧龙跃马终黄土，人事依依漫寂寥。"]},{"title":"闻官军收河南河北","category":1,"content":["剑外忽传收蓟北，初闻涕泪满衣裳。","却看妻子愁何在，漫卷诗书喜欲狂。","白日放歌须纵酒，青春作伴好还乡。","即从巴峡穿巫峡，便下襄阳向洛阳。"]},{"title":"登高","category":1,"content":["风急天高猿啸哀，渚清沙白鸟飞回。","无边落木萧萧下，不尽长江滚滚来。","万里悲秋常作客，百年多病独登台。","艰难苦恨繁霜鬓，潦倒新停浊酒杯。"]},{"title":"登楼","category":1,"content":["花近高楼伤客心，万方多难此登临。","锦江春色来天地，玉垒浮云变古今。","北极朝廷终不改，西山寇盗莫相侵。","可怜后主还祠庙，日暮聊为梁甫吟。(梁甫 一作：梁父)"]},{"title":"蜀相","category":1,"content":["丞相祠堂何处寻，锦官城外柏森森。","映阶碧草自春色，隔叶黄鹂空好音。","三顾频烦天下计，两朝开济老臣心。(频烦 一作：频繁)","出师未捷身先死，长使英雄泪满襟。"]},{"title":"客至","category":1,"content":["舍南舍北皆春水，但见群鸥日日来。","花径不曾缘客扫，蓬门今始为君开。","盘飧市远无兼味，樽酒家贫只旧醅。","肯与邻翁相对饮，隔篱呼取尽余杯。(余 通：余)"]},{"title":"野望","category":1,"content":["西山白雪三城戍，南浦清江万里桥。","海内风尘诸弟隔，天涯涕泪一身遥。","惟将迟暮供多病，未有涓埃答圣朝。(惟 通：唯)","跨马出郊时极目，不堪人事日萧条。"]},{"title":"登柳州城楼寄漳汀封连四州","category":1,"content":["城上高楼接大荒，海天愁思正茫茫。","惊风乱飐芙蓉水，密雨斜侵薜荔墙。","岭树重遮千里目，江流曲似九回肠。","共来百越文身地，犹自音书滞一乡。"]},{"title":"春思","category":1,"content":["莺啼燕语报新年，马邑龙堆路几千。","家住层城临汉苑，心随明月到胡天。(层城 一作：秦城)","机中锦字论长恨，楼上花枝笑独眠。","为问元戎窦车骑，何时返旆勒燕然。"]},{"title":"寄李儋元锡","category":1,"content":["去年花里逢君别，今日花开又一年。","世事茫茫难自料，春愁黯黯独成眠。","身多疾病思田里，邑有流亡愧俸钱。","闻道欲来相问讯，西楼望月几回圆。"]},{"title":"望蓟门","category":1,"content":["燕台一望客心惊，笳鼓喧喧汉将营。(笳鼓 一作：箫鼓)","万里寒光生积雪，三边曙色动危旌。","沙场烽火侵胡月，海畔云山拥蓟城。","少小虽非投笔吏，论功还欲请长缨。"]},{"title":"贫女","category":1,"content":["蓬门未识绮罗香，拟托良媒益自伤。","谁爱风流高格调，共怜时世俭梳妆。","敢将十指夸针巧，不把双眉斗画长。","苦恨年年压金线，为他人作嫁衣裳。"]},{"title":"送李少府贬峡中王少府贬","category":1,"content":["嗟君此别意何如，驻马衔杯问谪居。","巫峡啼猿数行泪，衡阳归雁几封书。","青枫江上秋帆远，白帝城边古木疏。","圣代即今多雨露，暂时分手莫踌躇。"]},{"title":"九日登望仙台呈刘明府","category":1,"content":["汉文皇帝有高台，此日登临曙色开。","三晋云山皆北向，二陵风雨自东来。","关门令尹谁能识，河上仙翁去不回。","且欲近寻彭泽宰，陶然共醉菊花杯。"]},{"title":"登黄鹤楼","category":1,"content":["昔人已乘黄鹤去，此地空余黄鹤楼。","黄鹤一去不复返，白云千载空悠悠。","晴川历历汉阳树，芳草萋萋鹦鹉洲。","日暮乡关何处是？烟波江上使人愁。"]},{"title":"行经华阴","category":1,"content":["岧峣太华俯咸京，天外三峰削不成。","武帝祠前云欲散，仙人掌上雨初晴。","河山北枕秦关险，驿树西连汉畤平。","借问路傍名利客，无如此处学长生。"]},{"title":"利州南渡","category":1,"content":["澹然空水对斜晖，曲岛苍茫接翠微。","波上马嘶看棹去，柳边人歇待船归。","数丛沙草群鸥散，万顷江田一鹭飞。","谁解乘舟寻范蠡，五湖烟水独忘机。"]},{"title":"苏武庙","category":1,"content":["苏武魂销汉使前，古祠高树两茫然。","云边雁断胡天月，陇上羊归塞草烟。","回日楼台非甲帐，去时冠剑是丁年。","茂陵不见封侯印，空向秋波哭逝川。"]},{"title":"江州重别薛六柳","category":1,"content":["生涯岂料承优诏，世事空知学醉歌。","江上月明胡雁过，淮南木落楚山多。","寄身且喜沧洲近，顾影无如白发何。","今日龙钟人共弃，愧君犹遣慎风波。"]},{"title":"长沙过贾谊宅","category":1,"content":["三年谪宦此栖迟，万古惟留楚客悲。","秋草独寻人去后，寒林空见日斜时。","汉文有道恩犹薄，湘水无情吊岂知。","寂寂江山摇落处，怜君何事到天涯。"]},{"title":"自夏口至鹦鹉洲夕望岳阳","category":1,"content":["汀洲无浪复无烟，楚客相思益渺然。","汉口夕阳斜渡鸟，洞庭秋水远连天。","孤城背岭寒吹角，独树临江夜泊船。(独树 一作：独戍)","贾谊上书忧汉室，长沙谪去古今怜。"]},{"title":"西塞山怀古","category":1,"content":["王濬楼船下益州，金陵王气黯然收。","千寻铁锁沉江底，一片降幡出石头。","人世几回伤往事，山形依旧枕寒流。","今逢四海为家日，故垒萧萧芦荻秋。"]},{"title":"晚次鄂州","category":1,"content":["云开远见汉阳城，犹是孤帆一日程。","估客昼眠知浪静，舟人夜语觉潮生。","三湘愁鬓逢秋色，万里归心对月明。","旧业已随征战尽，更堪江上鼓鼙声。"]},{"title":"赠阙下裴舍人","category":1,"content":["二月黄莺飞上林，春城紫禁晓阴阴。","长乐钟声花外尽，龙池柳色雨中深。","阳和不散穷途恨，霄汉长怀捧日心。","献赋十年犹未遇，羞将白发对华簪。"]},{"title":"宫词","category":1,"content":["十二楼中尽晓妆，望仙楼上望君王。","锁衔金兽连环冷，水滴铜龙昼漏长。","云髻罢梳还对镜，罗衣欲换更添香。","遥窥正殿帘开处，袍袴宫人扫御床。"]},{"title":"同题仙游观","category":1,"content":["仙台初见五城楼，风物凄凄宿雨收。","山色遥连秦树晚，砧声近报汉宫秋。","疏松影落空坛静，细草香闲小洞幽。","何用别寻方外去，人间亦自有丹丘。"]},{"title":"贼退示官吏","category":1,"content":["昔岁逢太平，山林二十年。","泉源在庭户，洞壑当门前。","井税有常期，日晏犹得眠。","忽然遭世变，数岁亲戎旃。","今来典斯郡，山夷又纷然。","城小贼不屠，人贫伤可怜。","是以陷邻境，此州独见全。","使臣将王命，岂不如贼焉？","今彼征敛者，迫之如火煎。","谁能绝人命，以作时世贤！","思欲委符节，引竿自刺船。","将家就鱼麦，归老江湖边。"]},{"title":"同从弟销南斋玩月忆山阴","category":1,"content":["高卧南斋时，开帷月初吐。","清辉澹水木，演漾在窗户。","冉冉几盈虚，澄澄变今古。","美人清江畔，是夜越吟苦。","千里共如何，微风吹兰杜。"]},{"title":"渭川田家","category":1,"content":["斜阳照墟落，穷巷牛羊归。(斜阳 一作：斜光)","野老念牧童，倚杖候荆扉。","雉雊麦苗秀，蚕眠桑叶稀。","田夫荷锄至，相见语依依。","即此羡闲逸，怅然吟式微。"]},{"title":"西施咏","category":1,"content":["艳色天下重，西施宁久微。","朝为越溪女，暮作吴宫妃。","贱日岂殊众，贵来方悟稀。","邀人傅香粉，不自著罗衣。","君宠益娇态，君怜无是非。","当时浣纱伴，莫得同车归。","持谢邻家子，效颦安可希。"]},{"title":"送别","category":1,"content":["下马饮君酒，问君何所之？","君言不得意，归卧南山陲。","但去莫复问，白云无尽时。"]},{"title":"送綦毋潜落第还乡","category":1,"content":["圣代无隐者，英灵尽来归。","遂令东山客，不得顾采薇。","既至金门远，孰云吾道非。","江淮度寒食，京洛缝春衣。","置酒长安道，同心与我违。","行当浮桂棹，未几拂荆扉。","远树带行客，孤城当落晖。","吾谋适不用，勿谓知音稀。"]},{"title":"青溪","category":1,"content":["言入黄花川，每逐清溪水。","随山将万转，趣途无百里。","声喧乱石中，色静深松里。","漾漾泛菱荇，澄澄映葭苇。","我心素已闲，清川澹如此。","请留磐石上，垂钓将已矣。(磐石 一作：盘石)"]},{"title":"与高适薛据同登慈恩寺","category":1,"content":["塔势如涌出，孤高耸天宫。","登临出世界，磴道盘虚空。","突兀压神州，峥嵘如鬼工。","四角碍白日，七层摩苍穹。","下窥指高鸟，俯听闻惊风。","连山若波涛，奔凑似朝东。(凑 一作：走；似 一作：如)","青槐夹驰道，宫馆何玲珑。(馆 一作：观)","秋色从西来，苍然满关中。","五陵北原上，万古青蒙蒙。","净理了可悟，胜因夙所宗。","誓将挂冠去，觉道资无穷。"]},{"title":"下终南山过斛斯山人宿置酒","category":1,"content":["暮从碧山下，山月随人归。","却顾所来径，苍苍横翠微。","相携及田家，童稚开荆扉。","绿竹入幽径，青萝拂行衣。","欢言得所憩，美酒聊共挥。","长歌吟松风，曲尽河星稀。","我醉君复乐，陶然共忘机。"]},{"title":"月下独酌四首·其一","category":1,"content":["花间一壶酒，独酌无相亲。","举杯邀明月，对影成三人。","月既不解饮，影徒随我身。","暂伴月将影，行乐须及春。","我歌月徘徊，我舞影零乱。","醒时同交欢，醉后各分散。(同交欢 一作：相交欢)","永结无情游，相期邈云汉。"]},{"title":"春思","category":1,"content":["燕草如碧丝，秦桑低绿枝。","当君怀归日，是妾断肠时。","春风不相识，何事入罗帏。"]},{"title":"梦李白·其一","category":1,"content":["死别已吞声，生别常恻恻。江南瘴疠地，逐客无消息。","故人入我梦，明我长相忆。恐非平生魂，路远不可测。","魂来枫叶青，魂返关塞黑。君今在罗网，何以有羽翼。","落月满屋梁，犹疑照颜色。水深波浪阔，无使蛟龙得。"]},{"title":"梦李白·其二","category":1,"content":["浮云终日行，游子久不至。","三夜频梦君，情亲见君意。","告归常局促，苦道来不易。","江湖多风波，舟楫恐失坠。","出门搔白首，若负平生志。","冠盖满京华，斯人独憔悴。","孰云网恢恢，将老身反累。","千秋万岁名，寂寞身后事。"]},{"title":"望岳","category":1,"content":["岱宗夫如何？齐鲁青未了。","造化钟神秀，阴阳割昏晓。","荡胸生曾云，决眦入归鸟。( 曾 通：层)","会当凌绝顶，一览众山小。"]},{"title":"赠卫八处士","category":1,"content":["人生不相见，动如参与商。","今夕复何夕，共此灯烛光！","少壮能几时？鬓发各已苍！","访旧半为鬼，惊呼热中肠。"]},{"title":"佳人","category":1,"content":["绝代有佳人，幽居在空谷。","自云良家女，零落依草木。","关中昔丧乱，兄弟遭杀戮。","官高何足论，不得收骨肉。","世情恶衰歇，万事随转烛。","夫婿轻薄儿，新人美如玉。","合昏尚知时，鸳鸯不独宿。","但见新人笑，那闻旧人哭。","在山泉水清，出山泉水浊。","侍婢卖珠回，牵萝补茅屋。","摘花不插发，采柏动盈掬。","天寒翠袖薄，日暮倚修竹。"]},{"title":"秋登兰山寄张五","category":1,"content":["北山白云里，隐者自怡悦。","相望试登高，心随雁飞灭。(试 一作 始)","愁因薄暮起，兴是清秋发。","时见归村人，沙行渡头歇。","天边树若荠，江畔洲如月。","何当载酒来，共醉重阳节。"]},{"title":"夏日南亭怀辛大","category":1,"content":["山光忽西落，池月渐东上。","散发乘夕凉，开轩卧闲敞。","荷风送香气，竹露滴清响。","欲取鸣琴弹，恨无知音赏。","感此怀故人，中宵劳梦想。(","宵 一作：终)"]},{"title":"宿业师山房待丁大不至","category":1,"content":["夕阳度西岭，群壑倏已暝。","松月生夜凉，风泉满清听。","樵人归欲尽，烟鸟栖初定。","之子期宿来，孤琴候萝径。"]},{"title":"寻西山隐者不遇","category":1,"content":["绝顶一茅茨，直上三十里。","扣关无僮仆，窥室唯案几。","若非巾柴车，应是钓秋水。","差池不相见，黾勉空仰止。","草色新雨中，松声晚窗里。","及兹契幽绝，自足荡心耳。","虽无宾主意，颇得清净理。","兴尽方下山，何必待之子。"]},{"title":"晨诣超师院读禅经","category":1,"content":["汲井漱寒齿，清心拂尘服。","闲持贝叶书，步出东斋读。","真源了无取，妄迹世所逐。","遗言冀可冥，缮性何由熟。","道人庭宇静，苔色连深竹。","日出雾露余，青松如膏沐。","澹然离言说，悟悦心自足。"]},{"title":"溪居","category":1,"content":["久为簪组累，幸此南夷谪。","闲依农圃邻，偶似山林客。","晓耕翻露草，夜榜响溪石。","来往不逢人，长歌楚天碧。"]},{"title":"送杨氏女","category":1,"content":["永日方戚戚，出行复悠悠。","女子今有行，大江溯轻舟。","尔辈苦无恃，抚念益慈柔。","幼为长所育，两别泣不休。","对此结中肠，义往难复留。","自小阙内训，事姑贻我忧。","赖兹托令门，任恤庶无尤。","贫俭诚所尚，资从岂待周。","孝恭遵妇道，容止顺其猷。","别离在今晨，见尔当何秋。","居闲始自遣，临感忽难收。","归来视幼女，零泪缘缨流。"]},{"title":"长安遇冯著","category":1,"content":["客从东方来，衣上灞陵雨。","问客何为来，采山因买斧。","冥冥花正开，飏飏燕新乳。","昨别今已春，鬓丝生几缕。"]},{"title":"夕次盱眙县","category":1,"content":["落帆逗淮镇，停舫临孤驿。浩浩风起波，冥冥日沉夕。","人归山郭暗，雁下芦洲白。独夜忆秦关，听钟未眠客。"]},{"title":"东郊","category":1,"content":["吏舍跼终年，出郊旷清曙。","杨柳散和风，青山澹吾虑。","依丛适自憩，缘涧还复去。","微雨霭芳原，春鸠鸣何处。","乐幽心屡止，遵事迹犹遽。","终罢斯结庐，慕陶直可庶。"]},{"title":"郡斋雨中与诸文士燕集","category":1,"content":["兵卫森画戟，宴寝凝清香。","海上风雨至，逍遥池阁凉。","烦疴近消散，嘉宾复满堂。","自惭居处崇，未睹斯民康。","理会是非遣，性达形迹忘。","鲜肥属时禁，蔬果幸见尝。","俯饮一杯酒，仰聆金玉章。","神欢体自轻，意欲凌风翔。","吴中盛文史，群彦今汪洋。","方知大藩地，岂曰财赋强。"]},{"title":"初发扬子寄元大校书","category":1,"content":["凄凄去亲爱，泛泛入烟雾。","归棹洛阳人，残钟广陵树。","今朝此为别，何处还相遇。","世事波上舟，沿洄安得住。"]},{"title":"寄全椒山中道士","category":1,"content":["今朝郡斋冷，忽念山中客。","涧底束荆薪，归来煮白石。","欲持一瓢酒，远慰风雨夕。","落叶满空山，何处寻行迹。"]},{"title":"宿王昌龄隐居","category":1,"content":["清溪深不测，隐处唯孤云。","松际露微月，清光犹为君。","茅亭宿花影，药院滋苔纹。","余亦谢时去，西山鸾鹤群。"]},{"title":"感遇·孤鸿海上来","category":1,"content":["孤鸿海上来，池潢不敢顾。","侧见双翠鸟，巢在三珠树。","矫矫珍木巅，得无金丸惧？","美服患人指，高明逼神恶。","今我游冥冥，弋者何所慕！"]},{"title":"感遇·兰叶春葳蕤","category":1,"content":["兰叶春葳蕤，桂华秋皎洁。","欣欣此生意，自尔为佳节。","谁知林栖者，闻风坐相悦。","草木有本心，何求美人折！"]},{"title":"感遇·幽人归独卧","category":1,"content":["幽人归独卧，滞虑洗孤清。","持此谢高鸟，因之传远情。","日夕怀空意，人谁感至精？","飞沈理自隔，何所慰吾诚?"]},{"title":"感遇·江南有丹橘","category":1,"content":["江南有丹橘，经冬犹绿林。","岂伊地气暖？自有岁寒心。","可以荐嘉客，奈何阻重深。","运命惟所遇，循环不可寻。","徒言树桃李，此木岂无阴？"]},{"title":"春泛若耶溪","category":1,"content":["幽意无断绝，此去随所偶。","晚风吹行舟，花路入溪口。","际夜转西壑，隔山望南斗。","潭烟飞溶溶，林月低向后。","生事且弥漫，愿为持竿叟。"]},{"title":"石鱼湖上醉歌","category":1,"content":["石鱼湖，似洞庭，夏水欲满君山青。","山为樽，水为沼，酒徒历历坐洲岛。","长风连日作大浪，不能废人运酒舫。","我持长瓢坐巴丘，酌饮四坐以散愁。"]},{"title":"长恨歌","category":1,"content":["汉皇重色思倾国，御宇多年求不得。杨家有女初长成，养在深闺人未识。","天生丽质难自弃，一朝选在君王侧。回眸一笑百媚生，六宫粉黛无颜色。","春寒赐浴华清池，温泉水滑洗凝脂。侍儿扶起娇无力，始是新承恩泽时。","云鬓花颜金步摇，芙蓉帐暖度春宵。春宵苦短日高起，从此君王不早朝。","承欢侍宴无闲暇，春从春游夜专夜。后宫佳丽三千人，三千宠爱在一身。","金屋妆成娇侍夜，玉楼宴罢醉和春。姊妹弟兄皆列土，可怜光彩生门户。","遂令天下父母心，不重生男重生女。骊宫高处入青云，仙乐风飘处处闻。","缓歌慢舞凝丝竹，尽日君王看不足。渔阳鼙鼓动地来，惊破霓裳羽衣曲。","九重城阙烟尘生，千乘万骑西南行。翠华摇摇行复止，西出都门百余里。","六军不发无奈何，宛转蛾眉马前死。花钿委地无人收，翠翘金雀玉搔头。","君王掩面救不得，回看血泪相和流。黄埃散漫风萧索，云栈萦纡登剑阁。","峨嵋山下少人行，旌旗无光日色薄。蜀江水碧蜀山青，圣主朝朝暮暮情。","行宫见月伤心色，夜雨闻铃肠断声。天旋地转回龙驭，到此踌躇不能去。","马嵬坡下泥土中，不见玉颜空死处。君臣相顾尽沾衣，东望都门信马归。","归来池苑皆依旧，太液芙蓉未央柳。芙蓉如面柳如眉，对此如何不泪垂。","春风桃李花开日，秋雨梧桐叶落时。西宫南内多秋草，落叶满阶红不扫。(花开日 一作：花开夜；南内 一作：南苑)","梨园弟子白发新，椒房阿监青娥老。夕殿萤飞思悄然，孤灯挑尽未成眠。","迟迟钟鼓初长夜，耿耿星河欲曙天。鸳鸯瓦冷霜华重，翡翠衾寒谁与共。","悠悠生死别经年，魂魄不曾来入梦。临邛道士鸿都客，能以精诚致魂魄。","为感君王辗转思，遂教方士殷勤觅。排空驭气奔如电，升天入地求之遍。","上穷碧落下黄泉，两处茫茫皆不见。忽闻海上有仙山，山在虚无缥渺间。","楼阁玲珑五云起，其中绰约多仙子。中有一人字太真，雪肤花貌参差是。","金阙西厢叩玉扃，转教小玉报双成。闻道汉家天子使，九华帐里梦魂惊。","揽衣推枕起徘徊，珠箔银屏迤逦开。云鬓半偏新睡觉，花冠不整下堂来。","风吹仙袂飘飘举，犹似霓裳羽衣舞。玉容寂寞泪阑干，梨花一枝春带雨。(阑 通：栏；飘飘 一作：飘飖)","含情凝睇谢君王，一别音容两渺茫。昭阳殿里恩爱绝，蓬莱宫中日月长。","回头下望人寰处，不见长安见尘雾。惟将旧物表深情，钿合金钗寄将去。","钗留一股合一扇，钗擘黄金合分钿。但教心似金钿坚，天上人间会相见。","临别殷勤重寄词，词中有誓两心知。七月七日长生殿，夜半无人私语时。","在天愿作比翼鸟，在地愿为连理枝。天长地久有时尽，此恨绵绵无绝期。"]},{"title":"琵琶行","category":1,"content":["浔阳江头夜送客，枫叶荻花秋瑟瑟。","主人下马客在船，举酒欲饮无管弦。","醉不成欢惨将别，别时茫茫江浸月。","忽闻水上琵琶声，主人忘归客不发。","寻声暗问弹者谁？琵琶声停欲语迟。","移船相近邀相见，添酒回灯重开宴。","千呼万唤始出来，犹抱琵琶半遮面。","转轴拨弦三两声，未成曲调先有情。","弦弦掩抑声声思，似诉平生不得志。（不得志 一作：意）","低眉信手续续弹，说尽心中无限事。","轻拢慢捻抹复挑，初为《霓裳》后《六幺》（六幺 一作：绿腰）。","大弦嘈嘈如急雨，小弦切切如私语。","嘈嘈切切错杂弹，大珠小珠落玉盘。","间关莺语花底滑，幽咽泉流冰下难。","冰泉冷涩弦凝绝，凝绝不通声暂歇。(暂歇 一作：渐歇)","别有幽愁暗恨生，此时无声胜有声。","银瓶乍破水浆迸，铁骑突出刀枪鸣。","曲终收拨当心画，四弦一声如裂帛。","东船西舫悄无言，唯见江心秋月白。","沉吟放拨插弦中，整顿衣裳起敛容。","自言本是京城女，家在虾蟆陵下住。","十三学得琵琶成，名属教坊第一部。","曲罢曾教善才服，妆成每被秋娘妒。","五陵年少争缠头，一曲红绡不知数。","钿头银篦击节碎，血色罗裙翻酒污。(银篦 一作：云)","今年欢笑复明年，秋月春风等闲度。","弟走从军阿姨死，暮去朝来颜色故。","门前冷落鞍马稀，老大嫁作商人妇。","商人重利轻别离，前月浮梁买茶去。","去来江口守空船，绕船月明江水寒。","夜深忽梦少年事，梦啼妆泪红阑干。","我闻琵琶已叹息，又闻此语重唧唧。","同是天涯沦落人，相逢何必曾相识！","我从去年辞帝京，谪居卧病浔阳城。","浔阳地僻无音乐，终岁不闻丝竹声。","住近湓江地低湿，黄芦苦竹绕宅生。","其间旦暮闻何物？杜鹃啼血猿哀鸣。","春江花朝秋月夜，往往取酒还独倾。","岂无山歌与村笛？呕哑嘲哳难为听。","今夜闻君琵琶语，如听仙乐耳暂明。","莫辞更坐弹一曲，为君翻作《琵琶行》。","感我此言良久立，却坐促弦弦转急。","凄凄不似向前声，满座重闻皆掩泣。","座中泣下谁最多？江州司马青衫湿。"]},{"title":"走马川行奉送封大夫出师","category":1,"content":["君不见走马川行雪海边，平沙莽莽黄入天。","轮台九月风夜吼，一川碎石大如斗，随风满地石乱走。","匈奴草黄马正肥，金山西见烟尘飞，汉家大将西出师。","将军金甲夜不脱，半夜军行戈相拨，风头如刀面如割。","马毛带雪汗气蒸，五花连钱旋作冰，幕中草檄砚水凝。","虏骑闻之应胆慑，料知短兵不敢接，车师西门伫献捷。"]},{"title":"轮台歌奉送封大夫出师","category":1,"content":["轮台城头夜吹角，轮台城北旄头落。","羽书昨夜过渠黎，单于已在金山西。","戍楼西望烟尘黑，汉军屯在轮台北。","上将拥旄西出征，平明吹笛大军行。","四边伐鼓雪海涌，三军大呼阴山动。","虏塞兵气连云屯，战场白骨缠草根。","剑河风急雪片阔，沙口石冻马蹄脱。(雪片阔 一作：云片阔)","亚相勤王甘苦辛，誓将报主静边尘。","古来青史谁不见，今见功名胜古人。"]},{"title":"白雪歌送武判官归京","category":1,"content":["北风卷地白草折，胡天八月即飞雪。","忽如一夜春风来，千树万树梨花开。","散入珠帘湿罗幕，狐裘不暖锦衾薄。","将军角弓不得控，都护铁衣冷难着。(难着 一作：犹著)","瀚海阑干百丈冰，愁云惨淡万里凝。","中军置酒饮归客，胡琴琵琶与羌笛。","纷纷暮雪下辕门，风掣红旗冻不翻。","轮台东门送君去，去时雪满天山路。","山回路转不见君，雪上空留马行处。"]},{"title":"宣州谢脁楼饯别校书叔云","category":1,"content":["弃我去者，昨日之日不可留；","乱我心者，今日之日多烦忧。","长风万里送秋雁，对此可以酣高楼。","蓬莱文章建安骨，中间小谢又清发。","俱怀逸兴壮思飞，欲上青天揽明月。(览 通：揽；明月 一作：日月)","抽刀断水水更流，举杯消愁愁更愁。","人生在世不称意，明朝散发弄扁舟。"]},{"title":"庐山谣寄卢侍御虚舟","category":1,"content":["我本楚狂人，凤歌笑孔丘。","手持绿玉杖，朝别黄鹤楼。","五岳寻仙不辞远，一生好入名山游。","庐山秀出南斗傍，屏风九叠云锦张。","影落明湖青黛光，金阙前开二峰长，银河倒挂三石梁。","香炉瀑布遥相望，回崖沓嶂凌苍苍。","翠影红霞映朝日，鸟飞不到吴天长。","登高壮观天地间，大江茫茫去不还。","黄云万里动风色，白波九道流雪山。","好为庐山谣，兴因庐山发。","闲窥石镜清我心，谢公行处苍苔没。","早服还丹无世情，琴心三叠道初成。","遥见仙人彩云里，手把芙蓉朝玉京。","先期汗漫九垓上，愿接卢敖游太清。"]},{"title":"梦游天姥吟留别","category":1,"content":["海客谈瀛洲，烟涛微茫信难求；","越人语天姥，云霞明灭或可睹。","天姥连天向天横，势拔五岳掩赤城。","天台四万八千丈，对此欲倒东南倾。(四万 一作：一万)","我欲因之梦吴越，一夜飞度镜湖月。(度 通：渡)","湖月照我影，送我至剡溪。","谢公宿处今尚在，渌水荡漾清猿啼。","脚著谢公屐，身登青云梯。","半壁见海日，空中闻天鸡。","千岩万转路不定，迷花倚石忽已暝。","熊咆龙吟殷岩泉，栗深林兮惊层巅。","云青青兮欲雨，水澹澹兮生烟。","列缺霹雳，丘峦崩摧。","洞天石扉，訇然中开。","青冥浩荡不见底，日月照耀金银台。","霓为衣兮风为马，云之君兮纷纷而来下。","虎鼓瑟兮鸾回车，仙之人兮列如麻。","忽魂悸以魄动，恍惊起而长嗟。","惟觉时之枕席，失向来之烟霞。","世间行乐亦如此，古来万事东流水。","别君去兮何时还？且放白鹿青崖间，须行即骑访名山。","安能摧眉折腰事权贵，使我不得开心颜!"]},{"title":"金陵酒肆留别","category":1,"content":["风吹柳花满店香，吴姬压酒唤客尝。(劝客 一作：唤客)","金陵子弟来相送，欲行不行各尽觞。","请君试问东流水，别意与之谁短长。"]},{"title":"韩碑","category":1,"content":["元和天子神武姿，彼何人哉轩与羲。","誓将上雪列圣耻，坐法宫中朝四夷。","淮西有贼五十载，封狼生䝙䝙生罴。","不据山河据平地，长戈利矛日可麾。","帝得圣相相曰度，贼斫不死神扶持。","腰悬相印作都统，阴风惨澹天王旗。","愬武古通作牙爪，仪曹外郎载笔随。","行军司马智且勇，十四万众犹虎貔。","入蔡缚贼献太庙，功无与让恩不訾。","帝曰汝度功第一，汝从事愈宜为辞。","愈拜稽首蹈且舞，金石刻画臣能为。","古者世称大手笔，此事不系于职司。","当仁自古有不让，言讫屡颔天子颐。","公退斋戒坐小阁，濡染大笔何淋漓。","点窜尧典舜典字，涂改清庙生民诗。","文成破体书在纸，清晨再拜铺丹墀。","表曰臣愈昧死上，咏神圣功书之碑。","碑高三丈字如斗，负以灵鳌蟠以螭。","句奇语重喻者少，谗之天子言其私。","长绳百尺拽碑倒，粗砂大石相磨治。","公之斯文若元气，先时已入人肝脾。","汤盘孔鼎有述作，今无其器存其辞。","呜呼圣王及圣相，相与烜赫流淳熙。","公之斯文不示后，曷与三五相攀追。","愿书万本诵万遍，口角流沫右手胝。","传之七十有二代，以为封禅玉检明堂基。"]},{"title":"听董大弹胡笳声兼寄语","category":1,"content":["蔡女昔造胡笳声，一弹一十有八拍。","胡人落泪沾边草，汉使断肠对归客。","古戍苍苍烽火寒，大荒沉沉飞雪白。","先拂商弦后角羽，四郊秋叶惊摵摵。","董夫子，通神明，深山窃听来妖精。","言迟更速皆应手，将往复旋如有情。","空山百鸟散还合，万里浮云阴且晴。","嘶酸雏雁失群夜，断绝胡儿恋母声。","川为静其波，鸟亦罢其鸣。","乌孙部落家乡远，逻娑沙尘哀怨生。","幽音变调忽飘洒，长风吹林雨堕瓦。","迸泉飒飒飞木末，野鹿呦呦走堂下。","长安城连东掖垣，凤凰池对青琐门。","高才脱略名与利，日夕望君抱琴至。"]},{"title":"听安万善吹觱篥歌","category":1,"content":["南山截竹为觱篥，此乐本自龟兹出。","流传汉地曲转奇，凉州胡人为我吹。","傍邻闻者多叹息，远客思乡皆泪垂。","世人解听不解赏，长飙风中自来往。","枯桑老柏寒飕飗，九雏鸣凤乱啾啾。","龙吟虎啸一时发，万籁百泉相与秋。","忽然更作渔阳掺，黄云萧条白日暗。","变调如闻杨柳春，上林繁花照眼新。","岁夜高堂列明烛，美酒一杯声一曲。"]},{"title":"古意","category":1,"content":["男儿事长征，少小幽燕客。","赌胜马蹄下，由来轻七尺。","杀人莫敢前，须如猬毛磔。","黄云陇底白云飞，未得报恩不能归。","辽东小妇年十五，惯弹琵琶解歌舞。","今为羌笛出塞声，使我三军泪如雨。"]},{"title":"送陈章甫","category":1,"content":["四月南风大麦黄，枣花未落桐阴长。","青山朝别暮还见，嘶马出门思旧乡。","陈侯立身何坦荡，虬须虎眉仍大颡。","腹中贮书一万卷，不肯低头在草莽。","东门酤酒饮我曹，心轻万事如鸿毛。","醉卧不知白日暮，有时空望孤云高。","长河浪头连天黑，津口停舟渡不得。","郑国游人未及家，洛阳行子空叹息。","闻道故林相识多，罢官昨日今如何。"]},{"title":"琴歌","category":1,"content":["主人有酒欢今夕，请奏鸣琴广陵客。","月照城头乌半飞，霜凄万树风入衣。(万树 一作：万木)","铜炉华烛烛增辉，初弹渌水后楚妃。","一声已动物皆静，四座无言星欲稀。","清淮奉使千余里，敢告云山从此始。"]},{"title":"古柏行","category":1,"content":["孔明庙前有老柏，柯如青铜根如石。","霜皮溜雨四十围，黛色参天二千尺。","君臣已与时际会，树木犹为人爱惜。","云来气接巫峡长，月出寒通雪山白。","忆昨路绕锦亭东，先主武侯同閟宫。","崔嵬枝干郊原古，窈窕丹青户牖空。","落落盘踞虽得地，冥冥孤高多烈风。","扶持自是神明力，正直原因造化工。","大厦如倾要梁栋，万牛回首丘山重。","不露文章世已惊，未辞翦伐谁能送？","苦心岂免容蝼蚁，香叶终经宿鸾凤。","志士幽人莫怨嗟：古来材大难为用。"]},{"title":"观公孙大娘弟子舞剑器行","category":1,"content":["昔有佳人公孙氏，一舞剑器动四方。","观者如山色沮丧，天地为之久低昂。","霍如羿射九日落，矫如群帝骖龙翔。","来如雷霆收震怒，罢如江海凝清光。","绛唇珠袖两寂寞，晚有弟子传芬芳。","临颍美人在白帝，妙舞此曲神扬扬。","与余问答既有以，感时抚事增惋伤。","先帝侍女八千人，公孙剑器初第一。","五十年间似反掌，风尘澒洞昏王室。","梨园弟子散如烟，女乐余姿映寒日。","金粟堆南木已拱，瞿唐石城草萧瑟。","玳筵急管曲复终，乐极哀来月东出。","老夫不知其所往，足茧荒山转愁疾。"]},{"title":"韦讽录事宅观曹将军画马","category":1,"content":["国初已来画鞍马，神妙独数江都王。","将军得名三十载，人间又见真乘黄。","曾貌先帝照夜白，龙池十日飞霹雳。","内府殷红玛瑙盘，婕妤传诏才人索。","盘赐将军拜舞归，轻纨细绮相追飞。","贵戚权门得笔迹，始觉屏障生光辉。","昔日太宗拳毛䯄，近时郭家狮子花。","今之新图有二马，复令识者久叹嗟。","此皆骑战一敌万，缟素漠漠开风沙。","其余七匹亦殊绝，迥若寒空动烟雪。","霜蹄蹴踏长楸间，马官厮养森成列。","可怜九马争神骏，顾视清高气深稳。","借问苦心爱者谁，后有韦讽前支遁。","忆昔巡幸新丰宫，翠华拂天来向东。","腾骧磊落三万匹，皆与此图筋骨同。","自从献宝朝河宗，无复射蛟江水中。","君不见金粟堆前松柏里，龙媒去尽鸟呼风。"]},{"title":"丹青引赠曹霸将军","category":1,"content":["将军魏武之子孙，于今为庶为清门。","英雄割据虽已矣，文采风流今尚存。","学书初学卫夫人，但恨无过王右军。","丹青不知老将至，富贵于我如浮云。","开元之中常引见，承恩数上南薰殿。","凌烟功臣少颜色，将军下笔开生面。","良相头上进贤冠，猛将腰间大羽箭。","褒公鄂公毛发动，英姿飒爽来酣战。","先帝御马五花骢，画工如山貌不同。","是日牵来赤墀下，迥立阊阖生长风。","诏谓将军拂绢素，意匠惨澹经营中。","斯须九重真龙出，一洗万古凡马空。","玉花却在御榻上，榻上庭前屹相向。","至尊含笑催赐金，圉人太仆皆惆怅。","弟子韩干早入室，亦能画马穷殊相。","干惟画肉不画骨，忍使骅骝气凋丧。","将军画善盖有神，必逢佳士亦写真。","即今漂泊干戈际，屡貌寻常行路人。","途穷反遭俗眼白，世上未有如公贫。","但看古来盛名下，终日坎𡒄缠其身。"]},{"title":"寄韩谏议","category":1,"content":["今我不乐思岳阳，身欲奋飞病在床。","美人娟娟隔秋水，濯足洞庭望八荒。","鸿飞冥冥日月白，青枫叶赤天雨霜。","玉京群帝集北斗，或骑麒麟翳凤凰。","芙蓉旌旗烟雾落，影动倒景摇潇湘。","星宫之君醉琼浆，羽人稀少不在旁。","似闻昨者赤松子，恐是汉代韩张良。","昔随刘氏定长安，帷幄未改神惨伤。","国家成败吾岂敢，色难腥腐餐枫香。","周南留滞古所惜，南极老人应寿昌。","美人胡为隔秋水，焉得置之贡玉堂。"]},{"title":"夜归鹿门山歌","category":1,"content":["山寺钟鸣昼已昏，渔梁渡头争渡喧。","人随沙岸向江村，余亦乘舟归鹿门。","鹿门月照开烟树，忽到庞公栖隐处。","岩扉松径长寂寥，惟有幽人自来去。"]},{"title":"渔翁","category":1,"content":["渔翁夜傍西岩宿，晓汲清湘燃楚竹。","烟销日出不见人，欸乃一声山水绿。","回看天际下中流，岩上无心云相逐。"]},{"title":"登幽州台歌","category":1,"content":["前不见古人，后不见来者。","念天地之悠悠，独怆然而涕下。"]},{"title":"石鼓歌","category":1,"content":["张生手持石鼓文，劝我试作石鼓歌。","少陵无人谪仙死，才薄将奈石鼓何。","周纲凌迟四海沸，宣王愤起挥天戈。","大开明堂受朝贺，诸侯剑佩鸣相磨。","搜于岐阳骋雄俊，万里禽兽皆遮罗。","镌功勒成告万世，凿石作鼓隳嵯峨。","从臣才艺咸第一，拣选撰刻留山阿。","雨淋日灸野火燎，鬼物守护烦㧑呵。","公从何处得纸本，毫发尽备无差讹。","辞严义密读难晓，字体不类隶与蝌。","年深岂免有缺画，快剑斫断生蛟鼍。","鸾翔凤翥众仙下，珊瑚碧树交枝柯。","金绳铁索锁钮壮，古鼎跃水龙腾梭。","陋儒编诗不收入，二雅褊迫无委蛇。","孔子西行不到秦，掎摭星宿遗羲娥。","嗟余好古生苦晚，对此涕泪双滂沱。","忆昔初蒙博士征，其年始改称元和。","故人从军在右辅，为我度量掘臼科。","濯冠沐浴告祭酒，如此至宝存岂多。","毡包席裹可立致，十鼓只载数骆驼。","荐诸太庙比郜鼎，光价岂止百倍过。","圣恩若许留太学，诸生讲解得切磋。","观经鸿都尚填咽，坐见举国来奔波。","剜苔剔藓露节角，安置妥帖平不颇。","大厦深檐与盖覆，经历久远期无佗。","中朝大官老于事，讵肯感激徒媕婀。","牧童敲火牛砺角，谁复著手为摩挲。","日销月铄就埋没，六年西顾空吟哦。","羲之俗书趁姿媚，数纸尚可博白鹅。","继周八代争战罢，无人收拾理则那。","方今太平日无事，柄任儒术崇丘轲。","安能以此尚论列，愿借辩口如悬河。","石鼓之歌止于此，呜呼吾意其蹉跎。"]},{"title":"山石","category":1,"content":["山石荦确行径微，黄昏到寺蝙蝠飞。","升堂坐阶新雨足，芭蕉叶大栀子肥。","僧言古壁佛画好，以火来照所见稀。","铺床拂席置羹饭，疏粝亦足饱我饥。","夜深静卧百虫绝，清月出岭光入扉。","天明独去无道路，出入高下穷烟霏。","山红涧碧纷烂漫，时见松枥皆十围。","当流赤足踏涧石，水声激激风吹衣。","人生如此自可乐，岂必局束为人鞿？(鞿 一作：靰)","嗟哉吾党二三子，安得至老不更归。"]},{"title":"八月十五夜赠张功曹","category":1,"content":["纤云四卷天无河，清风吹空月舒波。","沙平水息声影绝，一杯相属君当歌。","君歌声酸辞且苦，不能听终泪如雨。","洞庭连天九疑高，蛟龙出没猩鼯号。","十生九死到官所，幽居默默如藏逃。","下床畏蛇食畏药，海气湿蛰薰腥臊。","昨者州前捶大鼓，嗣皇继圣登夔皋。","赦书一日行万里，罪从大辟皆除死。","迁者追回流者还，涤瑕荡垢清朝班。","州家申名使家抑，坎轲只得移荆蛮。","判司卑官不堪说，未免捶楚尘埃间。","同时辈流多上道，天路幽险难追攀。","君歌且休听我歌，我歌今与君殊科。","一年明月今宵多，人生由命非由他。","有酒不饮奈明何。"]},{"title":"谒衡岳庙遂宿岳寺题门楼","category":1,"content":["五岳祭秩皆三公，四方环镇嵩当中。","火维地荒足妖怪，天假神柄专其雄。","喷云泄雾藏半腹，虽有绝顶谁能穷？","我来正逢秋雨节，阴气晦昧无清风。","潜心默祷若有应，岂非正直能感通！","须臾静扫众峰出，仰见突兀撑青空。","紫盖连延接天柱，石廪腾掷堆祝融。","森然魄动下马拜，松柏一径趋灵宫。","粉墙丹柱动光彩，鬼物图画填青红。","升阶伛偻荐脯酒，欲以菲薄明其衷。","庙令老人识神意，睢盱侦伺能鞠躬。","手持杯珓导我掷，云此最吉余难同。","窜逐蛮荒幸不死，衣食才足甘长终。","侯王将相望久绝，神纵欲福难为功。","夜投佛寺上高阁，星月掩映云曈昽。","猿鸣钟动不知曙，杲杲寒日生于东。"]},{"title":"凉州词","category":1,"content":["黄河远上白云间，一片孤城万仞山。","羌笛何须怨杨柳，春风不度玉门关。"]},{"title":"出塞·秦时明月汉时关","category":1,"content":["秦时明月汉时关，万里长征人未还。","但使龙城飞将在，不教胡马度阴山。"]},{"title":"塞上曲·蝉鸣空桑林","category":1,"content":["蝉鸣空桑林，八月萧关道。","出塞入塞寒，处处黄芦草。","从来幽并客，皆共尘沙老。","莫学游侠儿，矜夸紫骝好。"]},{"title":"塞下曲·饮马渡秋水","category":1,"content":["饮马渡秋水，水寒风似刀。","平沙日未没，黯黯见临洮。","昔日长城战，咸言意气高。","黄尘足今古，白骨乱蓬蒿。"]},{"title":"长信怨","category":1,"content":["金井梧桐秋叶黄，珠帘不卷夜来霜。","熏笼玉枕无颜色，卧听南宫清漏长。","高殿秋砧响夜阑，霜深犹忆御衣寒。","银灯青琐裁缝歇，还向金城明主看。","奉帚平明金殿开，暂将团扇共徘徊。","玉颜不及寒鸦色，犹带昭阳日影来。","真成薄命久寻思，梦见君王觉后疑。","火照西宫知夜饮，分明复道奉恩时。","长信宫中秋月明，昭阳殿下捣衣声。","白露堂中细草迹，红罗帐里不胜情。"]},{"title":"渭城曲","category":1,"content":["渭城朝雨浥轻尘，客舍青青柳色新。(一作：客舍依依杨柳春)","劝君更尽一杯酒，西出阳关无故人。"]},{"title":"秋夜曲","category":1,"content":["桂魄初生秋露微，轻罗已薄未更衣。","银筝夜久殷勤弄，心怯空房不忍归。"]},{"title":"洛阳女儿行","category":1,"content":["洛阳女儿对门居，才可颜容十五余。","良人玉勒乘骢马，侍女金盘脍鲤鱼。","画阁朱楼尽相望，红桃绿柳垂檐向。","罗帷送上七香车，宝扇迎归九华帐。","狂夫富贵在青春，意气骄奢剧季伦。","自怜碧玉亲教舞，不惜珊瑚持与人。","春窗曙灭九微火，九微片片飞花琐。","戏罢曾无理曲时，妆成祗是薰香坐。","城中相识尽繁华，日夜经过赵李家。","谁怜越女颜如玉，贫贱江头自浣纱。"]},{"title":"老将行","category":1,"content":["少年十五二十时，步行夺得胡马骑。","射杀山中白额虎，肯数邺下黄须儿！","一身转战三千里，一剑曾当百万师。","汉兵奋迅如霹雳，虏骑崩腾畏蒺藜。","卫青不败由天幸，李广无功缘数奇。","自从弃置便衰朽，世事蹉跎成白首。","昔时飞箭无全目，今日垂杨生左肘。","路旁时卖故侯瓜，门前学种先生柳。","苍茫古木连穷巷，寥落寒山对虚牖。","誓令疏勒出飞泉，不似颍川空使酒。","贺兰山下阵如云，羽檄交驰日夕闻。","节使三河募年少，诏书五道出将军。","试拂铁衣如雪色，聊持宝剑动星文。","愿得燕弓射大将，耻令越甲鸣吾君。","莫嫌旧日云中守，犹堪一战取功勋。"]},{"title":"桃源行","category":1,"content":["渔舟逐水爱山春，两岸桃花夹古津。","坐看红树不知远，行尽青溪不见人。","山口潜行始隈隩，山开旷望旋平陆。","遥看一处攒云树，近入千家散花竹。","樵客初传汉姓名，居人未改秦衣服。","居人共住武陵源，还从物外起田园。","月明松下房栊静，日出云中鸡犬喧。","惊闻俗客争来集，竞引还家问都邑。","平明闾巷扫花开，薄暮渔樵乘水入。","初因避地去人间，及至成仙遂不还。","峡里谁知有人事，世中遥望空云山。","不疑灵境难闻见，尘心未尽思乡县。","出洞无论隔山水，辞家终拟长游衍。","自谓经过旧不迷，安知峰壑今来变。","当时只记入山深，青溪几度到云林。","春来遍是桃花水，不辨仙源何处寻。"]},{"title":"清平调·云想衣裳花想容","category":1,"content":["云想衣裳花想容，春风拂槛露华浓。","若非群玉山头见，会向瑶台月下逢。"]},{"title":"清平调·一枝红艳露凝香","category":1,"content":["一枝红艳露凝香，云雨巫山枉断肠。","借问汉宫谁得似，可怜飞燕倚新妆。"]},{"title":"清平调·名花倾国两相欢","category":1,"content":["名花倾国两相欢，常得君王带笑看。","解释春风无限恨，沉香亭北倚栏杆。"]},{"title":"行路难·金樽清酒斗十千","category":1,"content":["金樽清酒斗十千，玉盘珍羞直万钱。(羞 通：馐；直 通 值)","停杯投箸不能食，拔剑四顾心茫然。","欲渡黄河冰塞川，将登太行雪满山。(雪满山 一作：雪暗天)","闲来垂钓碧溪上，忽复乘舟梦日边。","行路难！行路难！多歧路，今安在？","长风破浪会有时，直挂云帆济沧海。"]},{"title":"行路难·大道如青天","category":1,"content":["大道如青天，我独不得出。","羞逐长安社中儿，赤鸡白雉赌梨栗。","弹剑作歌奏苦声，曳裾王门不称情。","淮阴市井笑韩信，汉朝公卿忌贾生。","君不见昔时燕家重郭隗，拥篲折节无嫌猜。","剧辛乐毅感恩分，输肝剖胆效英才。","昭王白骨萦蔓草，谁人更扫黄金台？","行路难，归去来！"]},{"title":"行路难·有耳莫洗颍川水","category":1,"content":["有耳莫洗颍川水，有口莫食首阳蕨。","含光混世贵无名，何用孤高比云月？","吾观自古贤达人，功成不退皆殒身。","子胥既弃吴江上，屈原终投湘水滨。","陆机雄才岂自保？李斯税驾苦不早。","华亭鹤唳讵可闻？上蔡苍鹰何足道？","君不见吴中张翰称达生，秋风忽忆江东行。","且乐生前一杯酒，何须身后千载名？"]},{"title":"将进酒","category":1,"content":["君不见，黄河之水天上来，奔流到海不复回。","君不见，高堂明镜悲白发，朝如青丝暮成雪。","人生得意须尽欢，莫使金樽空对月。","天生我材必有用，千金散尽还复来。","烹羊宰牛且为乐，会须一饮三百杯。","岑夫子，丹丘生，将进酒，杯莫停。","与君歌一曲，请君为我倾耳听。(倾耳听 一作：侧耳听)","钟鼓馔玉不足贵，但愿长醉不复醒。(不足贵 一作：何足贵；不复醒 一作：不愿醒/不用醒)","古来圣贤皆寂寞，惟有饮者留其名。(古来 一作：自古；惟 通：唯)","陈王昔时宴平乐，斗酒十千恣欢谑。","主人何为言少钱，径须沽取对君酌。","五花马，千金裘，呼儿将出换美酒，与尔同销万古愁。"]},{"title":"玉阶怨","category":1,"content":["玉阶生白露，夜久侵罗袜。","却下水晶帘，玲珑望秋月。(水晶 一作 水精)"]},{"title":"长相思·其一","category":1,"content":["长相思，在长安。","络纬秋啼金井阑，微霜凄凄簟色寒。","孤灯不明思欲绝，卷帷望月空长叹。","美人如花隔云端！","上有青冥之长天，下有渌水之波澜。","天长路远魂飞苦，梦魂不到关山难。","长相思，摧心肝！"]},{"title":"长相思·其二","category":1,"content":["日色欲尽花含烟，月明欲素愁不眠。(欲素 一作：如素)","赵瑟初停凤凰柱，蜀琴欲奏鸳鸯弦。","此曲有意无人传，愿随春风寄燕然。","忆君迢迢隔青天，昔日横波目，今作流泪泉。","不信妾断肠，归来看取明镜前。(断肠 一作：肠断)"]},{"title":"长干行·其一","category":1,"content":["妾发初覆额，折花门前剧。","郎骑竹马来，绕床弄青梅。","同居长干里，两小无嫌猜，","十四为君妇，羞颜未尝开。","低头向暗壁，千唤不一回。","十五始展眉，愿同尘与灰。","常存抱柱信，岂上望夫台。","十六君远行，瞿塘滟滪堆。","五月不可触，猿声天上哀。(猿","一作：鸣)","门前迟行迹，一一生绿苔。","苔深不能扫，落叶秋风早。","八月蝴蝶来，双飞西园草。","感此伤妾心，坐愁红颜老。","早晚下三巴，预将书报家。","相迎不道远，直至长风沙。"]},{"title":"蜀道难","category":1,"content":["噫吁嚱，危乎高哉！","蜀道之难，难于上青天！","蚕丛及鱼凫，开国何茫然！","尔来四万八千岁，不与秦塞通人烟。","西当太白有鸟道，可以横绝峨眉巅。","地崩山摧壮士死，然后天梯石栈相钩连。","上有六龙回日之高标，下有冲波逆折之回川。","黄鹤之飞尚不得过，猿猱欲度愁攀援。(攀援 一作：攀缘)","青泥何盘盘，百步九折萦岩峦。","扪参历井仰胁息，以手抚膺坐长叹。","问君西游何时还？畏途巉岩不可攀。","但见悲鸟号古木，雄飞雌从绕林间。","又闻子规啼夜月，愁空山。","蜀道之难,难于上青天，使人听此凋朱颜！","连峰去天不盈尺，枯松倒挂倚绝壁。","飞湍瀑流争喧豗，砯崖转石万壑雷。","其险也如此，嗟尔远道之人胡为乎来哉！(也如此 一作：也若此)","剑阁峥嵘而崔嵬，一夫当关，万夫莫开。","所守或匪亲，化为狼与豺。","朝避猛虎，夕避长蛇；磨牙吮血，杀人如麻。","锦城虽云乐，不如早还家。","蜀道之难,难于上青天，侧身西望长咨嗟！"]},{"title":"子夜吴歌·春歌","category":1,"content":["秦地罗敷女，采桑绿水边。","素手青条上，红妆白日鲜。","蚕饥妾欲去，五马莫留连。"]},{"title":"子夜吴歌·夏歌","category":1,"content":["镜湖三百里，菡萏发荷花。","五月西施采，人看隘若耶。","回舟不待月，归去越王家。"]},{"title":"子夜吴歌·秋歌","category":1,"content":["长安一片月，万户捣衣声。","秋风吹不尽，总是玉关情。","何日平胡虏，良人罢远征。"]},{"title":"子夜吴歌·冬歌","category":1,"content":["明朝驿使发，一夜絮征袍。","素手抽针冷，那堪把剪刀。","裁缝寄远道，几日到临洮。"]},{"title":"关山月","category":1,"content":["明月出天山，苍茫云海间。","长风几万里，吹度玉门关。","汉下白登道，胡窥青海湾。","由来征战地，不见有人还。","戍客望边邑，思归多苦颜。(望边邑 一作：望边色)","高楼当此夜，叹息未应闲。"]},{"title":"江南曲","category":1,"content":["嫁得瞿塘贾，朝朝误妾期。","早知潮有信，嫁与弄潮儿。"]},{"title":"古从军行","category":1,"content":["白日登山望烽火，黄昏饮马傍交河。","行人刁斗风沙暗，公主琵琶幽怨多。","野云万里无城郭，雨雪纷纷连大漠。","胡雁哀鸣夜夜飞，胡儿眼泪双双落。","闻道玉门犹被遮，应将性命逐轻车。","年年战骨埋荒外，空见蒲桃入汉家。"]},{"title":"哀王孙","category":1,"content":["长安城头头白乌，夜飞延秋门上呼。","又向人家啄大屋，屋底达官走避胡。","金鞭断折九马死，骨肉不得同驰驱。","腰下宝玦青珊瑚，可怜王孙泣路隅。","问之不肯道姓名，但道困苦乞为奴。","已经百日窜荆棘，身上无有完肌肤。","高帝子孙尽隆准，龙种自与常人殊。","豺狼在邑龙在野，王孙善保千金躯。","不敢长语临交衢，且为王孙立斯须。","昨夜东风吹血腥，东来橐驼满旧都。","朔方健儿好身手，昔何勇锐今何愚。","窃闻天子已传位，圣德北服南单于。","花门剺面请雪耻，慎勿出口他人狙。","哀哉王孙慎勿疏，五陵佳气无时无。"]},{"title":"兵车行","category":1,"content":["车辚辚，马萧萧，行人弓箭各在腰。","耶娘妻子走相送，尘埃不见咸阳桥。(","娘 一作：“爷”)","牵衣顿足拦道哭，哭声直上干云霄。","道旁过者问行人，行人但云点行频。","或从十五北防河，便至四十西营田。","去时里正与裹头，归来头白还戍边。","边庭流血成海水，武皇开边意未已。","君不闻，汉家山东二百州，千村万落生荆杞。","纵有健妇把锄犁，禾生陇亩无东西。","况复秦兵耐苦战，被驱不异犬与鸡。","长者虽有问，役夫敢申恨？","且如今年冬，未休关西卒。","县官急索租，租税从何出？","信知生男恶，反是生女好。","生女犹得嫁比邻，生男埋没随百草。","君不见，青海头，古来白骨无人收。","新鬼烦冤旧鬼哭，天阴雨湿声啾啾！"]},{"title":"丽人行","category":1,"content":["三月三日天气新，长安水边多丽人。","态浓意远淑且真，肌理细腻骨肉匀。","绣罗衣裳照暮春，蹙金孔雀银麒麟。","头上何所有？翠微盍叶垂鬓唇。","背后何所见？珠压腰衱稳称身。","就中云幕椒房亲，赐名大国虢与秦。","紫驼之峰出翠釜，水精之盘行素鳞。","犀箸厌饫久未下，鸾刀缕切空纷纶。","黄门飞鞚不动尘，御厨络绎送八珍。","箫鼓哀吟感鬼神，宾从杂遝实要津。","后来鞍马何逡巡，当轩下马入锦茵。","杨花雪落覆白苹，青鸟飞去衔红巾。","炙手可热势绝伦，慎莫近前丞相嗔！"]},{"title":"哀江头","category":1,"content":["少陵野老吞声哭，春日潜行曲江曲。","江头宫殿锁千门，细柳新蒲为谁绿？","忆昔霓旌下南苑，苑中万物生颜色。","昭阳殿里第一人，同辇随君侍君侧。","辇前才人带弓箭，白马嚼啮黄金勒。","翻身向天仰射云，一笑正坠双飞翼。","明眸皓齿今何在？血污游魂归不得。","清渭东流剑阁深，去住彼此无消息。","人生有情泪沾臆，江水江花岂终极！","黄昏胡骑尘满城，欲往城南望城北。"]},{"title":"金缕衣","category":1,"content":["劝君莫惜金缕衣，劝君惜取少年时。(惜取 一作：须取)","花开堪折直须折，莫待无花空折枝。(花开 一作：有花)"]},{"title":"独不见","category":1,"content":["卢家少妇郁金堂，海燕双栖玳瑁梁。","九月寒砧催木叶，十年征戍忆辽阳。","白狼河北音书断，丹凤城南秋夜长。","谁谓含愁独不见，更教明月照流黄。"]},{"title":"烈女操","category":1,"content":["梧桐相待老，鸳鸯会双死。","贞女贵殉夫，舍生亦如此。","波澜誓不起，妾心古井水。(古井水 一作：井中水)"]},{"title":"游子吟","category":1,"content":["慈母手中线，游子身上衣。","临行密密缝，意恐迟迟归。","谁言寸草心，报得三春晖。"]},{"title":"燕歌行","category":1,"content":["汉家烟尘在东北，汉将辞家破残贼。","男儿本自重横行，天子非常赐颜色。","𪭢金伐鼓下榆关，旌旆逶迤碣石间。","校尉羽书飞瀚海，单于猎火照狼山。","山川萧条极边土，胡骑凭陵杂风雨。","战士军前半死生，美人帐下犹歌舞。","大漠穷秋塞草腓，孤城落日斗兵稀。","身当恩遇恒轻敌，力尽关山未解围。","铁衣远戍辛勤久，玉箸应啼别离后。","少妇城南欲断肠，征人蓟北空回首。","边庭飘飖那可度，绝域苍茫更何有。","杀气三时作阵云，寒声一夜传刁斗。","相看白刃血纷纷，死节从来岂顾勋。","君不见沙场征战苦，至今犹忆李将军。"]},{"title":"长干行·君家何处住","category":1,"content":["君家何处住，妾住在横塘。","停船暂借问，或恐是同乡。"]},{"title":"长干行·家临九江水","category":1,"content":["家临九江水，来去九江侧。","同是长干人，生小不相识。"]},{"title":"塞下曲·鹫翎金仆姑","category":1,"content":["鹫翎金仆姑，燕尾绣蝥弧。","独立扬新令，千营共一呼。"]},{"title":"塞下曲·林暗草惊风","category":1,"content":["林暗草惊风，将军夜引弓。","平明寻白羽，没在石棱中。"]},{"title":"塞下曲·月黑雁飞高","category":1,"content":["月黑雁飞高，单于夜遁逃。","欲将轻骑逐，大雪满弓刀。"]},{"title":"塞下曲·野幕敞琼筵","category":1,"content":["野幕敞琼筵，羌戎贺劳旋。","醉和金甲舞，雷鼓动山川。"]},{"title":"长相思·惜梅","category":2,"content":["寒相催。暖相催。催了开时催谢时。丁宁花放迟。","角声吹。笛声吹。吹了南枝吹北枝。明朝成雪飞。"]},{"title":"浪淘沙·莫上玉楼看","category":2,"content":["莫上玉楼看。花雨斑斑。四垂罗幕护朝寒。燕子不知人去也，飞认阑干。","回首几关山。后会应难。相逢祗有梦魂间，可奈梦随春漏短，不到江南。"]},{"title":"浣溪沙·蓼岸风多橘柚香","category":2,"content":["蓼岸风多橘柚香。江边一望楚天长。片帆烟际闪孤光。","目送征鸿飞杳杳，思随流水去茫茫。兰红波碧忆潇湘。"]},{"title":"清平乐·村居","category":2,"content":["茅檐低小，溪上青青草。","醉里吴音相媚好，白发谁家翁媪？","大儿锄豆溪东，中儿正织鸡笼。","最喜小儿亡赖，溪头卧剥莲蓬。"]},{"title":"燕山亭·北行见杏花","category":2,"content":["裁剪冰绡，轻叠数重，淡著胭脂匀注。新样靓妆，艳溢香融，羞杀蕊珠宫女。易得凋零，更多少、无情风雨。愁苦。闲院落凄凉，几番春暮。","凭寄离恨重重，者双燕，何曾会人言语。天遥地远，万水千山，知他故宫何处。怎不思量，除梦里、有时曾去。无据，和梦也新来不做。"]},{"title":"清平乐·雨晴烟晚","category":2,"content":["雨晴烟晚。绿水新池满。双燕飞来垂柳院，小阁画帘高卷。","黄昏独倚朱阑。西南新月眉弯。砌下落花风起，罗衣特地春寒。"]},{"title":"思帝乡·春日游","category":2,"content":["春日游，杏花吹满头。陌上谁家年少足风流？","妾拟将身嫁与一生休。纵被无情弃，不能羞。"]},{"title":"霜天晓角·题采石蛾眉亭","category":2,"content":["倚天绝壁，直下江千尺。天际两蛾凝黛，愁与恨，几时极！","暮潮风正急，酒阑闻塞笛。试问谪仙何处？青山外，远烟碧。"]},{"title":"浪淘沙令·帘外雨潺潺","category":2,"content":["帘外雨潺潺，春意阑珊。罗衾不耐五更寒。梦里不知身是客，一晌贪欢。","独自莫凭栏，无限江山，别时容易见时难。流水落花春去也，天上人间。"]},{"title":"贺新郎·西湖","category":2,"content":["一勺西湖水。渡江来、百年歌舞，百年酣醉。回首洛阳花世界，烟渺黍离之地。更不复、新亭堕泪。簇乐红妆摇画艇，问中流、击楫谁人是。千古恨，几时洗。(花世界 一作：花石尽）","余生自负澄清志。更有谁、磻溪未遇，傅岩未起。国事如今谁倚仗，衣带一江而已。便都道、江神堪恃。借问孤山林处士，但掉头、笑指梅花蕊。天下事，可知矣。"]},{"title":"贺新郎·甚矣吾衰矣","category":2,"content":["邑中园亭，仆皆为赋此词。一日，独坐停云，水声山色，竞来相娱。意溪山欲援例者，遂作数语，庶几仿佛渊明思亲友之意云。","甚矣吾衰矣。怅平生、交游零落，只今馀几！白发空垂三千丈，一笑人间万事。问何物、能令公喜？我见青山多妩媚，料青山见我应如是。情与貌，略相似。","一尊搔首东窗里。想渊明《停云》诗就，此时风味。江左沉酣求名者，岂识浊醪妙理。回首叫、云飞风起。不恨古人吾不见，恨古人不见吾狂耳。知我者，二三子。"]},{"title":"苏幕遮·怀旧","category":2,"content":["碧云天，黄叶地。秋色连波，波上寒烟翠。山映斜阳天接水。芳草无情，更在斜阳外。","黯乡魂，追旅思。夜夜除非，好梦留人睡。明月楼高休独倚。酒入愁肠，化作相思泪。"]},{"title":"诉衷情·宝月山作","category":2,"content":["清波门外拥轻衣。杨花相送飞。西湖又还春晚，水树乱莺啼。闲院宇，小帘帏。晚初归。钟声已过，篆香才点，月到门时。"]},{"title":"凤箫吟·锁离愁","category":2,"content":["锁离愁，连绵无际，来时陌上初熏。绣帏人念远，暗垂珠泪，泣送征轮。长亭长在眼，更重重、远水孤云。但望极楼高，尽日目断王孙。","消魂。池塘别后，曾行处、绿妒轻裙。恁时携素手，乱花飞絮里，缓步香茵。朱颜空自改，向年年、芳意长新。遍绿野，嬉游醉眠，莫负青春。"]},{"title":"临江仙·饮散离亭西去","category":2,"content":["饮散离亭西去，浮生长恨飘蓬。回头烟柳渐重重。淡云孤雁远，寒日暮天红。","今夜画船何处？潮平淮月朦胧。酒醒人静奈愁浓。残灯孤枕梦，轻浪五更风。"]},{"title":"安公子·远岸收残雨","category":2,"content":["远岸收残雨。雨残稍觉江天暮。拾翠汀洲人寂静，立双双鸥鹭。望几点、渔灯隐映蒹葭浦。停画桡、两两舟人语。道去程今夜，遥指前村烟树。","游宦成羁旅。短樯吟倚闲凝伫。万水千山迷远近，想乡关何处。自别后、风亭月榭孤欢聚。刚断肠、惹得离情苦。听杜宇声声，劝人不如归去。"]},{"title":"忆江南·衔泥燕","category":2,"content":["衔泥燕，飞到画堂前。占得杏梁安稳处，体轻唯有主人怜，堪羡好因缘。"]},{"title":"摊破浣溪沙·菡萏香销翠叶残","category":2,"content":["菡萏香销翠叶残，西风愁起绿波间。还与韶光共憔悴，不堪看。","细雨梦回鸡塞远，小楼吹彻玉笙寒。多少泪珠何限恨，倚栏干。 "]},{"title":"虞美人·听雨","category":2,"content":["少年听雨歌楼上。红烛昏罗帐。壮年听雨客舟中。江阔云低、断雁叫西风。","而今听雨僧庐下。鬓已星星也。悲欢离合总无情。一任阶前、点滴到天明。"]},{"title":"长相思·汴水流","category":2,"content":["汴水流，泗水流，流到瓜州古渡头。吴山点点愁。","思悠悠，恨悠悠，恨到归时方始休。月明人倚楼。"]},{"title":"菩萨蛮·劝君今夜须沉醉","category":2,"content":["劝君今夜须沉醉，尊前莫话明朝事。珍重主人心，酒深情亦深。","须愁春漏短，莫诉金杯满。遇酒且呵呵，人生能几何。"]},{"title":"永遇乐·京口北固亭怀古","category":2,"content":["千古江山，英雄无觅，孙仲谋处。舞榭歌台，风流总被雨打风吹去。斜阳草树，寻常巷陌，人道寄奴曾住。想当年，金戈铁马，气吞万里如虎。","元嘉草草，封狼居胥，赢得仓皇北顾。四十三年，望中犹记，烽火扬州路。可堪回首，佛狸祠下，一片神鸦社鼓。凭谁问，廉颇老矣，尚能饭否？"]},{"title":"眼儿媚·迟迟春日弄轻柔","category":2,"content":["迟迟春日弄轻柔，花径暗香流。清明过了，不堪回首，云锁朱楼。","午窗睡起莺声巧，何处唤春愁？绿杨影里，海棠亭畔，红杏梢头。"]},{"title":"浪淘沙·借问江潮与海水","category":2,"content":["借问江潮与海水，何似君情与妾心？","相恨不如潮有信，相思始觉海非深。"]},{"title":"摸鱼儿·更能消几番风雨","category":2,"content":["淳熙己亥，自湖北漕移湖南，同官王正之置酒小山亭，为赋。","更能消、几番风雨，匆匆春又归去。惜春长怕花开早，何况落红无数。春且住，见说道、天涯芳草无归路。怨春不语。算只有殷勤，画檐蛛网，尽日惹飞絮。 (无归路 一作：迷归路）","长门事，准拟佳期又误。蛾眉曾有人妒。千金纵买相如赋，脉脉此情谁诉？君莫舞，君不见、玉环飞燕皆尘土！闲愁最苦！休去倚危栏，斜阳正在，烟柳断肠处。"]},{"title":"暗香·旧时月色","category":2,"content":["辛亥之冬，余载雪诣石湖。止既月，授简索句，且征新声，作此两曲，石湖把玩不已，使二妓肆习之，音节谐婉，乃名之曰《暗香》、《疏影》。","旧时月色，算几番照我，梅边吹笛？唤起玉人，不管清寒与攀摘。何逊而今渐老，都忘却春风词笔。但怪得竹外疏花，香冷入瑶席。","江国，正寂寂，叹寄与路遥，夜雪初积。翠尊易泣，红萼无言耿相忆。长记曾携手处，千树压、西湖寒碧。又片片、吹尽也，几时见得？"]},{"title":"三五七言 / 秋风词","category":2,"content":["秋风清，秋月明，","落叶聚还散，寒鸦栖复惊。","相思相见知何日？此时此夜难为情！"]},{"title":"天仙子·水调数声持酒听","category":2,"content":["水调数声持酒听，午醉醒来愁未醒。送春春去几时回？临晚镜，伤流景，往事后期空记省。","沙上并禽池上瞑，云破月来花弄影。重重帘幕密遮灯，风不定，人初静，明日落红应满径。"]},{"title":"桂枝香·金陵怀古","category":2,"content":["登临送目，正故国晚秋，天气初肃。千里澄江似练，翠峰如簇。归帆去棹残阳里，背西风，酒旗斜矗。彩舟云淡，星河鹭起，画图难足。","念往昔，繁华竞逐，叹门外楼头，悲恨相续。千古凭高对此，谩嗟荣辱。六朝旧事随流水，但寒烟衰草凝绿。至今商女，时时犹唱，后庭遗曲。"]},{"title":"满江红·写怀","category":2,"content":["怒发冲冠，凭栏处、潇潇雨歇。抬望眼，仰天长啸，壮怀激烈。三十功名尘与土，八千里路云和月。莫等闲，白了少年头，空悲切！","靖康耻，犹未雪。臣子恨，何时灭！驾长车，踏破贺兰山缺。壮志饥餐胡虏肉，笑谈渴饮匈奴血。待从头、收拾旧山河，朝天阙。"]},{"title":"摸鱼儿·东皋寓居","category":2,"content":["买陂塘、旋栽杨柳，依稀淮岸江浦。东皋嘉雨新痕涨，沙觜鹭来鸥聚。堪爱处最好是、一川夜月光流渚。无人独舞。任翠幄张天，柔茵借地，酒尽未能去。","青绫被，莫忆金闺故步。儒冠曾把身误。弓刀千骑成何事，荒了邵平瓜圃。君试觑。满青镜、星星鬓影今如许。功名浪语。便似得班超，封侯万里，归计恐迟暮。"]},{"title":"卜算子·见也如何暮","category":2,"content":["见也如何暮。别也如何遽。别也应难见也难，后会难凭据。","去也如何去。住也如何住。住也应难去也难，此际难分付。"]},{"title":"水调歌头·和庞佑父","category":2,"content":["雪洗虏尘静，风约楚云留。何人为写悲壮，吹角古城楼。湖海平生豪气，关塞如今风景，剪烛看吴钩。剩喜燃犀处，骇浪与天浮。","忆当年，周与谢，富春秋，小乔初嫁，香囊未解，勋业故优游。赤壁矶头落照，肥水桥边衰草，渺渺唤人愁。我欲乘风去，击楫誓中流。"]},{"title":"饮马歌·边头春未到","category":2,"content":["兀术每遇对阵之际，吹此则鏖战无还期也","边头春未到。雪满交河道。暮沙明残照。塞烽云间小。断鸿悲。陇月低。泪湿征衣悄。岁华老。"]},{"title":"临江仙·暮春","category":2,"content":["过尽征鸿来尽燕，故园消息茫然。一春憔悴有谁怜。怀家寒食夜，中酒落花天。","见说江头春浪渺，殷勤欲送归船。别来此处最萦牵。短篷南浦雨，疏柳断桥烟。"]},{"title":"虞美人·疏篱曲径田家小","category":2,"content":["疏篱曲径田家小。云树开清晓。天寒山色有无中。野外一声钟起、送孤蓬。","添衣策马寻亭堠。愁抱惟宜酒。菰蒲睡鸭占陂塘。纵被行人惊散、又成双。"]},{"title":"水调歌头·游览","category":2,"content":["瑶草一何碧，春入武陵溪。溪上桃花无数，枝上有黄鹂。我欲穿花寻路，直入白云深处，浩气展虹霓。只恐花深里，红露湿人衣。","坐玉石，倚玉枕，拂金徽。谪仙何处？无人伴我白螺杯。我为灵芝仙草，不为朱唇丹脸，长啸亦何为？醉舞下山去，明月逐人归。"]},{"title":"湘春夜月·近清明","category":2,"content":["近清明。翠禽枝上消魂。可惜一片清歌，都付与黄昏。欲共柳花低诉，怕柳花轻薄，不解伤春。念楚乡旅宿，柔情别绪，谁与温存。","空樽夜泣，青山不语，残月当门。翠玉楼前，惟是有、一波湘水，摇荡湘云。天长梦短，问甚时、重见桃根。这次第，算人间没个并刀，剪断心上愁痕。"]},{"title":"浣溪沙·簌簌衣巾落枣花","category":2,"content":["徐门石潭谢雨，道上作五首。潭在城东二十里，常与泗水增减清浊相应。","簌簌衣巾落枣花，村南村北响缲车，牛衣古柳卖黄瓜。","酒困路长惟欲睡，日高人渴漫思茶。敲门试问野人家。"]},{"title":"西江月·顷在黄州","category":2,"content":["顷在黄州，春夜行蕲水中，过酒家饮，酒醉，乘月至一溪桥上，解鞍，由肱醉卧少休。及觉已晓，乱山攒拥，流水锵然，疑非尘世也。书此语桥柱上。","照野弥弥浅浪，横空隐隐层霄。障泥未解玉骢骄，我欲醉眠芳草。","可惜一溪风月，莫教踏碎琼瑶。解鞍欹枕绿杨桥，杜宇一声春晓。"]},{"title":"八六子·倚危亭","category":2,"content":["倚危亭。恨如芳草，萋萋刬尽还生。念柳外青骢别后，水边红袂分时，怆然暗惊。","无端天与娉婷。夜月一帘幽梦，春风十里柔情。怎奈向、欢娱渐随流水，素弦声断，翠绡香减，那堪片片飞花弄晚，蒙蒙残雨笼晴。正销凝。黄鹂又啼数声。"]},{"title":"夜游宫·叶下斜阳照水","category":2,"content":["叶下斜阳照水。卷轻浪、沈沈千里。桥上酸风射眸子。立多时，看黄昏，灯火市。","古屋寒窗底。听几片、井桐飞坠。不恋单衾再三起。有谁知，为萧娘，书一纸。"]},{"title":"卜算子·咏梅","category":2,"content":["驿外断桥边，寂寞开无主。已是黄昏独自愁，更著风和雨。","无意苦争春，一任群芳妒。零落成泥碾作尘，只有香如故。"]},{"title":"巫山一段云·古庙依青嶂","category":2,"content":["古庙依青嶂，行宫枕碧流。水声山色锁妆楼。往事思悠悠。","云雨朝还暮，烟花春复秋。啼猿何必近孤舟。行客自多愁。"]},{"title":"诉衷情·当年万里觅封侯","category":2,"content":["当年万里觅封侯，匹马戍梁州。关河梦断何处？尘暗旧貂裘。","胡未灭，鬓先秋，泪空流。此生谁料，心在天山，身老沧洲。"]},{"title":"长相思·一重山","category":2,"content":["一重山，两重山。山远天高烟水寒，相思枫叶丹。","菊花开，菊花残。塞雁高飞人未还，一帘风月闲。"]},{"title":"少年游·并刀如水","category":2,"content":["并刀如水，吴盐胜雪，纤手破新橙。锦幄初温，兽烟不断，相对坐调笙。","低声问向谁行宿，城上已三更。马滑霜浓，不如休去，直是少人行。"]},{"title":"鹧鸪天·一点残红欲尽时","category":2,"content":["一点残红欲尽时。乍凉秋气满屏帏。梧桐叶上三更雨，叶叶声声是别离。","调宝瑟，拨金猊。那时同唱鹧鸪词。如今风雨西楼夜，不听清歌也泪垂。"]},{"title":"沁园春·答九华叶贤良","category":2,"content":["一卷阴符，二石硬弓，百斤宝刀。更玉花骢喷，鸣鞭电抹，乌丝阑展，醉墨龙跳。牛角书生，虬髯豪客，谈笑皆堪折简招。依稀记，曾请缨系粤，草檄征辽。","当年目视云霄。谁信道凄凉今折腰。怅燕然未勒，南归草草，长安不见，北望迢迢。老去胸中，有些磊块，歌罢犹须著酒浇。休休也，但帽边鬓改，镜里颜凋。"]},{"title":"青门饮·寄宠人","category":2,"content":["胡马嘶风，汉旗翻雪，彤云又吐，一竿残照。古木连空，乱山无数，行尽暮沙衰草。星斗横幽馆，夜无眠、灯花空老。雾浓香鸭，冰凝泪烛，霜天难晓。","长记小妆才了，一杯未尽，离怀多少。醉里秋波，梦中朝雨，都是醒时烦恼。料有牵情处，忍思量、耳边曾道。甚时跃马归来，认得迎门轻笑。"]},{"title":"玉楼春·桃溪不作从容住","category":2,"content":["桃溪不作从容住，秋藕绝来无续处。当时相候赤阑桥，今日独寻黄叶路。","烟中列岫青无数，雁背夕阳红欲暮。人如风后入江云，情似雨馀粘地絮。"]},{"title":"杵声齐·砧面莹","category":2,"content":["砧面莹，杵声齐。捣就征衣泪墨题。寄到玉关应万里，戍人犹在玉关西。"]},{"title":"减字木兰花·竞渡","category":2,"content":["红旗高举，飞出深深杨柳渚。鼓击春雷，直破烟波远远回。","欢声震地，惊退万人争战气。金碧楼西，衔得锦标第一归。"]},{"title":"相见欢·林花谢了春红","category":2,"content":["林花谢了春红，太匆匆。无奈朝来寒雨晚来风。","胭脂泪，相留醉，几时重。自是人生长恨水长东。"]},{"title":"风入松·听风听雨过清明","category":2,"content":["听风听雨过清明。愁草瘗花铭。楼前绿暗分携路，一丝柳、一寸柔情。料峭春寒中酒，交加晓梦啼莺。","西园日日扫林亭。依旧赏新晴。黄蜂频扑秋千索，有当时、纤手香凝。惆怅双鸳不到，幽阶一夜苔生。"]},{"title":"丑奴儿·书博山道中壁","category":2,"content":["少年不识愁滋味，爱上层楼。爱上层楼。为赋新词强说愁。","而今识尽愁滋味，欲说还休。欲说还休。却道天凉好个秋。"]},{"title":"洞仙歌·雪云散尽","category":2,"content":["一年春物，惟梅柳间意味最深。至莺花烂漫时，则春已衰迟，使人无复新意。予作《洞仙歌》，使探春者歌之，无后时之悔。","雪云散尽，放晓晴池院。杨柳于人便青眼。更风流多处，一点梅心，相映远，约略颦轻笑浅。","一年春好处，不在浓芳，小艳疏香最娇软。到清明时候，百紫千红，花正乱，已失春风一半。早占取韶光共追游，但莫管春寒，醉红自暖。"]},{"title":"清平乐·春归何处","category":2,"content":["春归何处。寂寞无行路。若有人知春去处。唤取归来同住。","春无踪迹谁知。除非问取黄鹂。百啭无人能解，因风飞过蔷薇。"]},{"title":"醉花阴·薄雾浓云愁永昼","category":2,"content":["薄雾浓云愁永昼，瑞脑消金兽。佳节又重阳，玉枕纱橱，半夜凉初透。","东篱把酒黄昏后，有暗香盈袖。莫道不销魂，帘卷西风，人比黄花瘦。"]},{"title":"蝶恋花·伫倚危楼风细细","category":2,"content":["伫倚危楼风细细，望极春愁，黯黯生天际。草色烟光残照里，无言谁会凭阑意。","拟把疏狂图一醉，对酒当歌，强乐还无味。衣带渐宽终不悔，为伊消得人憔悴。"]},{"title":"临江仙·夜饮东坡醒复醉","category":2,"content":["夜饮东坡醒复醉，归来仿佛三更。家童鼻息已雷鸣。敲门都不应，倚杖听江声。","长恨此身非我有，何时忘却营营。夜阑风静縠纹平。小舟从此逝，江海寄余生。"]},{"title":"玉楼春·春思","category":2,"content":["春风只在园西畔。荠菜花繁胡蝶乱。冰池晴绿照还空，香径落红吹已断。","意长翻恨游丝短。尽日相思罗带缓。宝奁明月不欺人，明日归来君试看。"]},{"title":"虞美人·春花秋月何时了","category":2,"content":["春花秋月何时了？往事知多少。小楼昨夜又东风，故国不堪回首月明中。","雕栏玉砌应犹在，只是朱颜改。问君能有几多愁？恰似一江春水向东流。"]},{"title":"捣练子令·深院静","category":2,"content":["深院静，小庭空，断续寒砧断续风。","无奈夜长人不寐，数声和月到帘栊。"]},{"title":"定风波·自春来","category":2,"content":["自春来、惨绿愁红，芳心是事可可。日上花梢，莺穿柳带，犹压香衾卧。暖酥消、腻云亸，终日厌厌倦梳裹。无那。恨薄情一去，音书无个。","早知恁么，悔当初、不把雕鞍锁。向鸡窗，只与蛮笺象管，拘束教吟课。镇相随、莫抛躲，针线闲拈伴伊坐。和我，免使年少，光阴虚过。"]},{"title":"一剪梅·舟过吴江","category":2,"content":["一片春愁待酒浇。江上舟摇，楼上帘招。秋娘渡与泰娘桥，风又飘飘，雨又萧萧。","何日归家洗客袍？银字笙调，心字香烧。流光容易把人抛，红了樱桃，绿了芭蕉。"]},{"title":"南乡子·登京口北固亭有怀","category":2,"content":["何处望神州？满眼风光北固楼。千古兴亡多少事？悠悠。不尽长江滚滚流。","年少万兜鍪，坐断东南战未休。天下英雄谁敌手？曹刘。生子当如孙仲谋。"]},{"title":"石州引·薄雨初寒","category":2,"content":["薄雨初寒，斜照弄晴，春意空阔。长亭柳色才黄，远客一枝先折。烟横水际，映带几点归鸦，东风销尽龙沙雪。还记出关来，恰而今时节。","将发。画楼芳酒，红泪清歌，顿成轻别。已是经年，杳杳音尘多绝。欲知方寸，共有几许清愁，芭蕉不展丁香结。枉望断天涯，两厌厌风月。"]},{"title":"如梦令·常记溪亭日暮","category":2,"content":["常记溪亭日暮，沉醉不知归路。","兴尽晚回舟，误入藕花深处。","争渡，争渡，惊起一滩鸥鹭。"]},{"title":"浪淘沙·把酒祝东风","category":2,"content":["把酒祝东风，且共从容。垂杨紫陌洛城东。总是当时携手处，游遍芳丛。","聚散苦匆匆，此恨无穷。今年花胜去年红。可惜明年花更好，知与谁同？"]},{"title":"如梦令·昨夜雨疏风骤","category":2,"content":["昨夜雨疏风骤，浓睡不消残酒。试问卷帘人，却道海棠依旧。知否，知否？应是绿肥红瘦。"]},{"title":"念奴娇·闹红一舸","category":2,"content":["余客武陵。湖北宪治在焉：古城野水，乔木参天。余与二三友，日荡舟其间。薄荷花而饮，意象幽闲，不类人境。秋水且涸。荷叶出地寻丈，因列坐其下，上不见日。清风徐来，绿云自动。间于疏处，窥见游人画船，亦一乐也。朅来吴兴。数得相羊荷花中，又夜泛西湖，光景奇绝。故以此句写之。","闹红一舸，记来时，尝与鸳鸯为侣，三十六陂人未到，水佩风裳无数。翠叶吹凉，玉容消酒，更洒菇蒲雨。嫣然摇动，冷香飞上诗句。","日暮，青盖亭亭，情人不见，争忍凌波去？只恐舞衣寒易落，愁人西风南浦。高柳垂阴，老鱼吹浪，留我花间住。田田多少，几回沙际归路。"]},{"title":"忆秦娥·与君别","category":2,"content":["与君别。相思一夜梅花发。梅花发。凄凉南浦，断桥斜月。","盈盈微步凌波袜。东风笑倚天涯阔。天涯阔。一声羌管，暮云愁绝。"]},{"title":"南歌子·天上星河转","category":2,"content":["天上星河转，人间帘幕垂。凉生枕簟泪痕滋。起解罗衣聊问、夜何其。","翠贴莲蓬小，金销藕叶稀。旧时天气旧时衣。只有情怀不似、旧家时。"]},{"title":"莺啼序·春晚感怀","category":2,"content":["残寒正欺病酒，掩沉香绣户。燕来晚、飞入西城，似说春事迟暮。画船载、清明过却，晴烟冉冉吴宫树。念羁情、游荡随风，化为轻絮。","十载西湖，傍柳系马，趁娇尘软雾。溯红渐招入仙溪，锦儿偷寄幽素，倚银屏、春宽梦窄，断红湿、歌纨金缕。暝堤空，轻把斜阳，总还鸥鹭。","幽兰旋老，杜若还生，水乡尚寄旅。别后访、六桥无信，事往花委，瘗玉埋香，几番风雨。长波妒盼，遥山羞黛，渔灯分影春江宿。记当时、短楫桃根渡，青楼仿佛，临分败壁题诗，泪墨惨淡尘土。危亭望极，草色天涯，叹鬓侵半苎。暗点检、离痕欢唾，尚染鲛绡，亸凤迷归，破鸾慵舞。殷勤待写，书中长恨，蓝霞辽海沉过雁。漫相思、弹入哀筝柱。伤心千里江南，怨曲重招，断魂在否？"]},{"title":"江神子·杏花村馆酒旗风","category":2,"content":["杏花村馆酒旗风。水溶溶。扬残红。野渡舟横，杨柳绿阴浓。望断江南山色远，人不见，草连空。","夕阳楼外晚烟笼。粉香融。淡眉峰。记得年时，相见画屏中。只有关山今夜月，千里外，素光同。"]},{"title":"兰陵王·丙子送春","category":2,"content":["送春去。春去人间无路。秋千外，芳草连天，谁遣风沙暗南浦。依依甚意绪。漫忆海门飞絮。乱鸦过，斗转城荒，不见来时试灯处。","春去。最谁苦。但箭雁沈边，梁燕无主。杜鹃声里长门暮。想玉树凋土，泪盘如露。咸阳送客屡回顾。斜日未能度。","春去。尚来否。正江令恨别，庾信愁赋。二人皆北去。苏堤尽日风和雨。叹神游故国，花记前度。人生流落，顾孺子，共夜语。"]},{"title":"临江仙·梦后楼台高锁","category":2,"content":["梦后楼台高锁，酒醒帘幕低垂。去年春恨却来时。落花人独立，微雨燕双飞。","记得小苹初见，两重心字罗衣。琵琶弦上说相思。当时明月在，曾照彩云归。"]},{"title":"西江月·新秋写兴","category":2,"content":["天上低昂仰旧，人间儿女成狂。夜来处处试新妆。却是人间天上。","不觉新凉似水，相思两鬓如霜。梦从海底跨枯桑。阅尽银河风浪。"]},{"title":"满江红·题南京夷山驿","category":2,"content":["太液芙蓉，浑不似、旧时颜色。 曾记得、春风雨露，玉楼金阙。名播兰馨妃后里，晕潮莲脸君王侧。忽一声、鼙鼓揭天来，繁华歇。","龙虎散，风云灭。千古恨，凭谁说。对山河百二，泪盈襟血。客馆夜惊尘土梦，宫车晓碾关山月。问嫦娥、于我肯从容，同圆缺？"]},{"title":"清平乐·红笺小字","category":2,"content":["红笺小字。说尽平生意。鸿雁在云鱼在水。惆怅此情难寄。","斜阳独倚西楼。遥山恰对帘钩。人面不知何处，绿波依旧东流。"]},{"title":"西江月·阻风山峰下","category":2,"content":["满载一船秋色，平铺十里湖光。波神留我看斜阳，放起鳞鳞细浪。","明日风回更好，今宵露宿何妨？水晶宫里奏霓裳，准拟岳阳楼上。"]},{"title":"鹧鸪天·己酉之秋苕溪记所见","category":2,"content":["京洛风流绝代人。因何风絮落溪津。笼鞋浅出鸦头袜，知是凌波缥缈身。","红乍笑，绿长嚬。与谁同度可怜春。鸳鸯独宿何曾惯，化作西楼一缕云。"]},{"title":"西江月·世事一场大梦","category":2,"content":["世事一场大梦，人生几度秋凉？夜来风叶已鸣廊。看取眉头鬓上。","酒贱常愁客少，月明多被云妨。中秋谁与共孤光。把盏凄然北望。"]},{"title":"雨霖铃·寒蝉凄切","category":2,"content":["寒蝉凄切，对长亭晚，骤雨初歇。都门帐饮无绪，留恋处，兰舟催发。执手相看泪眼，竟无语凝噎。念去去，千里烟波，暮霭沉沉楚天阔。","多情自古伤离别，更那堪，冷落清秋节！今宵酒醒何处？杨柳岸，晓风残月。此去经年，应是良辰好景虚设。便纵有千种风情，更与何人说？"]},{"title":"水调歌头·送章德茂大卿使虏","category":2,"content":["不见南师久，漫说北群空。当场只手，毕竟还我万夫雄。自笑堂堂汉使，得似洋洋河水，依旧只流东？且复穹庐拜，会向藁街逢！","尧之都，舜之壤，禹之封。于中应有，一个半个耻臣戎！万里腥膻如许，千古英灵安在，磅礴几时通？胡运何须问，赫日自当中！"]},{"title":"花非花","category":2,"content":["花非花，雾非雾。","夜半来，天明去。","来如春梦几多时？","去似朝云无觅处。"]},{"title":"青玉案·元夕","category":2,"content":["东风夜放花千树。更吹落、星如雨。宝马雕车香满路。凤箫声动，玉壶光转，一夜鱼龙舞。","蛾儿雪柳黄金缕。笑语盈盈暗香去。众里寻他千百度。蓦然回首，那人却在，灯火阑珊处。"]},{"title":"江城子·乙卯正月二十日夜记梦","category":2,"content":["十年生死两茫茫，不思量，自难忘。千里孤坟，无处话凄凉。纵使相逢应不识，尘满面，鬓如霜。","夜来幽梦忽还乡，小轩窗，正梳妆。相顾无言，惟有泪千行。料得年年肠断处，明月夜，短松冈。"]},{"title":"青玉案·年年社日停针线","category":2,"content":["年年社日停针线。怎忍见、双飞燕。今日江城春已半。一身犹在，乱山深处，寂寞溪桥畔。","春衫著破谁针线。点点行行泪痕满。落日解鞍芳草岸。花无人戴，酒无人劝，醉也无人管。"]},{"title":"潇湘神·斑竹枝","category":2,"content":["斑竹枝，斑竹枝，泪痕点点寄相思。楚客欲听瑶瑟怨，潇湘深夜月明时。"]},{"title":"乌夜啼·昨夜风兼雨","category":2,"content":["昨夜风兼雨，帘帏飒飒秋声。烛残漏断频欹枕，起坐不能平。","世事漫随流水，算来一梦浮生。醉乡路稳宜频到，此外不堪行。"]},{"title":"菩萨蛮·枕前发尽千般愿","category":2,"content":["枕前发尽千般愿，要休且待青山烂。水面上秤锤浮，直待黄河彻底枯。","白日参辰现，北斗回南面。休即未能休，且待三更见日头。"]},{"title":"半死桐·重过阊门万事非","category":2,"content":["重过阊门万事非。同来何事不同归。梧桐半死清霜后，头白鸳鸯失伴飞。","原上草，露初晞。旧栖新垅两依依。空床卧听南窗雨，谁复挑灯夜补衣。"]},{"title":"柳梢青·茅舍疏篱","category":2,"content":["茅舍疏篱。半飘残雪，斜卧低枝。可更相宜，烟笼修竹，月在寒溪。","宁宁伫立移时。判瘦损、无妨为伊。谁赋才情，画成幽思，写入新诗。"]},{"title":"念奴娇·赤壁怀古","category":2,"content":["大江东去，浪淘尽，千古风流人物。","故垒西边，人道是，三国周郎赤壁。","乱石穿空，惊涛拍岸，卷起千堆雪。","江山如画，一时多少豪杰。","遥想公瑾当年，小乔初嫁了，雄姿英发。","羽扇纶巾，谈笑间，樯橹灰飞烟灭。","故国神游，多情应笑我，早生华发。","人生如梦，一尊还酹江月。"]},{"title":"女冠子·昨夜夜半","category":2,"content":["昨夜夜半，枕上分明梦见。语多时。依旧桃花面，频低柳叶眉。","半羞还半喜，欲去又依依。觉来知是梦，不胜悲。"]},{"title":"风入松·一春长费买花钱","category":2,"content":["一春长费买花钱，日日醉湖边。玉骢惯识西湖路，骄嘶过、沽酒楼前。红杏香中箫鼓，绿杨影里秋千。","暖风十里丽人天，花压鬓云偏。画船载取春归去，馀情付、湖水湖烟。明日重扶残醉，来寻陌上花钿。"]},{"title":"水龙吟·次韵章质夫杨花词","category":2,"content":["似花还似非花，也无人惜从教坠。抛家傍路，思量却是，无情有思。萦损柔肠，困酣娇眼，欲开还闭。梦随风万里，寻郎去处，又还被、莺呼起。","不恨此花飞尽，恨西园、落红难缀。晓来雨过，遗踪何在？一池萍碎。春色三分，二分尘土，一分流水。细看来，不是杨花，点点是离人泪。"]},{"title":"水龙吟·过南剑双溪楼","category":2,"content":["举头西北浮云，倚天万里须长剑。人言此地，夜深长见，斗牛光焰。我觉山高，潭空水冷，月明星淡。待燃犀下看，凭栏却怕，风雷怒，鱼龙惨。","峡束苍江对起，过危楼，欲飞还敛。元龙老矣！不妨高卧，冰壶凉簟。千古兴亡，百年悲笑，一时登览。问何人又卸，片帆沙岸，系斜阳缆？"]},{"title":"水调歌头·明月几时有","category":2,"content":["丙辰中秋，欢饮达旦，大醉，作此篇，兼怀子由。","明月几时有？把酒问青天。不知天上宫阙，今夕是何年。我欲乘风归去，又恐琼楼玉宇，高处不胜寒。起舞弄清影，何似在人间？","转朱阁，低绮户，照无眠。不应有恨，何事长向别时圆？人有悲欢离合，月有阴晴圆缺，此事古难全。但愿人长久，千里共婵娟。"]},{"title":"点绛唇·蹴罢秋千","category":2,"content":["蹴罢秋千，起来慵整纤纤手。露浓花瘦，薄汗轻衣透。","见客入来，袜刬金钗溜。和羞走，倚门回首，却把青梅嗅。"]},{"title":"惜分飞·泪湿阑干花著露","category":2,"content":["泪湿阑干花著露。愁到眉峰碧聚。此恨平分取。更无言语。空相觑。","短雨残云无意绪。寂寞朝朝暮暮。今夜山深处。断魂分付。潮回去。"]},{"title":"长亭怨慢·渐吹尽","category":2,"content":["余颇喜自制曲。初率意为长短句，然后协以律，故前后阕多不同。桓大司马云：“昔年种柳，依依汉南。今看摇落，凄怆江潭：树犹如此，人何以堪？”此语余深爱之。","渐吹尽，枝头香絮，是处人家，绿深门户。远浦萦回，暮帆零乱向何许？阅人多矣，谁得似长亭树？树若有情时，不会得青青如此！","日暮，望高城不见，只见乱山无数。韦郎去也，怎忘得、玉环分付：第一是早早归来，怕红萼无人为主。算空有并刀，难剪离愁千缕。"]},{"title":"浪淘沙令·伊吕两衰翁","category":2,"content":["伊吕两衰翁，历遍穷通。一为钓叟一耕佣。若使当时身不遇，老了英雄。","汤武偶相逢，风虎云龙。兴王只在谈笑中。直至如今千载后，谁与争功！"]},{"title":"蝶恋花·春景","category":2,"content":["花褪残红青杏小。燕子飞时，绿水人家绕。枝上柳绵吹又少。天涯何处无芳草！","墙里秋千墙外道。墙外行人，墙里佳人笑。笑渐不闻声渐悄。多情却被无情恼。"]},{"title":"梦江南·兰烬落","category":2,"content":["兰烬落，屏上暗红蕉。闲梦江南梅熟日，夜船吹笛雨萧萧。人语驿边桥。"]},{"title":"忆江南·江南好","category":2,"content":["江南好，风景旧曾谙。日出江花红胜火，春来江水绿如蓝。能不忆江南？"]},{"title":"定风波·莫听穿林打叶声","category":2,"content":["三月七日，沙湖道中遇雨。雨具先去，同行皆狼狈，余独不觉，已而遂晴，故作此词。","莫听穿林打叶声，何妨吟啸且徐行。竹杖芒鞋轻胜马，谁怕？一蓑烟雨任平生。","料峭春风吹酒醒，微冷，山头斜照却相迎。回首向来萧瑟处，归去，也无风雨也无晴。"]},{"title":"小重山·昨夜寒蛩不住鸣","category":2,"content":["昨夜寒蛩不住鸣。惊回千里梦，已三更。起来独自绕阶行。人悄悄，帘外月胧明。","白首为功名。旧山松竹老，阻归程。欲将心事付瑶琴。知音少，弦断有谁听。"]},{"title":"六州歌头·长淮望断","category":2,"content":["长淮望断，关塞莽然平。征尘暗，霜风劲，悄边声。黯销凝。追想当年事，殆天数，非人力，洙泗上，弦歌地，亦膻腥。隔水毡乡，落日牛羊下，区脱纵横。看名王宵猎，骑火一川明。笳鼓悲鸣。遣人惊。","念腰间箭，匣中剑，空埃蠹，竟何成。时易失，心徒壮，岁将零。渺神京。干羽方怀远，静烽燧，且休兵。冠盖使，纷驰骛，若为情。闻道中原遗老，常南望、翠葆霓旌。使行人到此，忠愤气填膺。有泪如倾。"]},{"title":"青门引·春思","category":2,"content":["乍暖还轻冷。风雨晚来方定。庭轩寂寞近清明，残花中酒，又是去年病。","楼头画角风吹醒。入夜重门静。那堪更被明月，隔墙送过秋千影。"]},{"title":"望江南·梳洗罢","category":2,"content":["梳洗罢，独倚望江楼。过尽千帆皆不是，斜晖脉脉水悠悠。肠断白苹洲。"]},{"title":"酒泉子·长忆观潮","category":2,"content":["长忆观潮，满郭人争江上望。来疑沧海尽成空。万面鼓声中。","弄潮儿向涛头立。手把红旗旗不湿。别来几向梦中看。梦觉尚心寒。"]},{"title":"玉楼春·春景","category":2,"content":["东城渐觉风光好。縠皱波纹迎客棹。绿杨烟外晓寒轻，红杏枝头春意闹。","浮生长恨欢娱少。肯爱千金轻一笑。为君持酒劝斜阳，且向花间留晚照。"]},{"title":"芳心苦·杨柳回塘","category":2,"content":["杨柳回塘，鸳鸯别浦。绿萍涨断莲舟路。断无蜂蝶慕幽香，红衣脱尽芳心苦。","返照迎潮，行云带雨。依依似与骚人语。当年不肯嫁春风，无端却被秋风误。"]},{"title":"蝶恋花·送春","category":2,"content":["楼外垂杨千万缕。欲系青春，少住春还去。犹自风前飘柳絮。随春且看归何处。","绿满山川闻杜宇。便做无情，莫也愁人苦。把酒送春春不语。黄昏却下潇潇雨。"]},{"title":"洞仙歌·冰肌玉骨","category":2,"content":["仆七岁时，见眉州老尼，姓朱，忘其名，年九十岁。自言尝随其师入蜀主孟昶宫中，一日大热，蜀主与花蕊夫人夜纳凉摩诃池上，作一词，朱具能记之。今四十年，朱已死久矣，人无知此词者，但记其首两句，暇日寻味，岂《洞仙歌》令乎？乃为足之云。","冰肌玉骨，自清凉无汗。水殿风来暗香满。绣帘开，一点明月窥人，人未寝，欹枕钗横鬓乱。","起来携素手，庭户无声，时见疏星渡河汉。试问夜如何？夜已三更，金波淡，玉绳低转。但屈指西风几时来，又不道流年暗中偷换。"]},{"title":"蓦山溪·自述","category":2,"content":["壶山居士，未老心先懒。爱学道人家，办竹几、蒲团茗碗。青山可买，小结屋三间，开一径，俯清溪，修竹栽教满。 客来便请，随分家常饭。若肯小留连，更薄酒，三杯两盏，吟诗度曲，风月任招呼。身外事，不关心，自有天公管。"]},{"title":"迷仙引·才过笄年","category":2,"content":["才过笄年，初绾云鬟，便学歌舞。席上尊前，王孙随分相许。算等闲、酬一笑，便千金慵觑。常只恐、容易蕣华偷换，光阴虚度。","已受君恩顾，好与花为主。万里丹霄，何妨携手同归去。永弃却、烟花伴侣。免教人见妾，朝云暮雨。"]},{"title":"菩萨蛮·人人尽说江南好","category":2,"content":["人人尽说江南好，游人只合江南老。春水碧于天，画船听雨眠。","垆边人似月，皓腕凝霜雪。未老莫还乡，还乡须断肠。"]},{"title":"鹧鸪天·彩袖殷勤捧玉钟","category":2,"content":["彩袖殷勤捧玉钟，当年拚却醉颜红。舞低杨柳楼心月，歌尽桃花扇底风。","从别后，忆相逢，几回魂梦与君同。今宵剩把银釭照，犹恐相逢是梦中。"]},{"title":"长相思·花深深","category":2,"content":["花深深。柳阴阴。度柳穿花觅信音。君心负妾心。","怨呜琴。恨孤衾。钿誓钗盟何处寻。当初谁料今。"]},{"title":"渔家傲·秋思","category":2,"content":["塞下秋来风景异，衡阳雁去无留意。四面边声连角起，千嶂里，长烟落日孤城闭。","浊酒一杯家万里，燕然未勒归无计。羌管悠悠霜满地，人不寐，将军白发征夫泪。"]},{"title":"鹧鸪天·有客慨然谈功名因追念少年时事戏作","category":2,"content":["壮岁旌旗拥万夫，锦襜突骑渡江初。燕兵夜娖银胡觮，汉箭朝飞金仆姑。","追往事，叹今吾，春风不染白髭须。却将万字平戎策，换得东家种树书。"]},{"title":"唐多令·芦叶满汀洲","category":2,"content":["安远楼小集，侑觞歌板之姬黄其姓者，乞词于龙洲道人，为赋此《唐多令》。同柳阜之、刘去非、石民瞻、周嘉仲、陈孟参、孟容。时八月五日也。","芦叶满汀洲，寒沙带浅流。二十年重过南楼。柳下系船犹未稳，能几日，又中秋。","黄鹤断矶头，故人今在否？旧江山浑是新愁。欲买桂花同载酒，终不似，少年游。"]},{"title":"江城子·示表侄刘国华","category":2,"content":["家园十亩屋头边。正春妍，酿花天。杨柳多情，拂拂带轻烟。别馆闲亭随分有，时策杖，小盘旋。","采山钓水美而鲜。饮中仙，醉中禅。闲处光阴，赢得日高眠。一品高官人道好，多少事，碎心田。"]},{"title":"千秋岁·数声𫛸鴂","category":2,"content":["数声𫛸鴂，又报芳菲歇。惜春更把残红折。雨轻风色暴，梅子青时节。永丰柳，无人尽日花飞雪。","莫把幺弦拨，怨极弦能说。天不老，情难绝。心似双丝网，中有千千结。夜过也，东窗未白凝残月。"]},{"title":"瑞鹤仙·郊原初过雨","category":2,"content":["郊原初过雨。见败叶零乱，风定犹舞。斜阳挂深树。映浓愁浅黛，遥山眉妩。来时旧路。尚岩花、娇黄半吐。到而今，唯有溪边流水，见人如故。","无语。邮亭深静，下马还寻，旧曾题处。无聊倦旅。伤离恨，最愁苦。纵收香藏镜，他年重到，人面桃花在否。念沈沈、小阁幽窗，有时梦去。"]},{"title":"双双燕·咏燕","category":2,"content":["过春社了，度帘幕中间，去年尘冷。差池欲住，试入旧巢相并。还相雕梁藻井。又软语、商量不定。飘然快拂花梢，翠尾分开红影。","芳径。芹泥雨润。爱贴地争飞，竞夸轻俊。红楼归晚，看足柳昏花暝。应自栖香正稳。便忘了、天涯芳信。愁损翠黛双蛾，日日画阑独凭。"]},{"title":"齐天乐·蟋蟀","category":2,"content":["丙辰岁，与张功父会饮张达可之堂。闻屋壁间蟋蟀有声，功父约予同赋，以授歌者。功父先成，辞甚美。予裴回末利花间，仰见秋月，顿起幽思，寻亦得此。蟋蟀，中都呼为促织，善斗。好事者或以三二十万钱致一枚，镂象齿为楼观以贮之。","庾郎先自吟愁赋，凄凄更闻私语。露湿铜铺，苔侵石井，都是曾听伊处。哀音似诉。正思妇无眠，起寻机杼。曲曲屏山，夜凉独自甚情绪？","西窗又吹暗雨。为谁频断续，相和砧杵？候馆迎秋，离宫吊月，别有伤心无数。豳诗漫与。笑篱落呼灯，世间儿女。写入琴丝，一声声更苦。"]},{"title":"贺新郎·寄李伯纪丞相","category":2,"content":["曳杖危楼去。斗垂天、沧波万顷，月流烟渚。扫尽浮云风不定，未放扁舟夜渡。宿雁落、寒芦深处。怅望关河空吊影，正人间、鼻息鸣鼍鼓。谁伴我，醉中舞。","十年一梦扬州路。倚高寒、愁生故国，气吞骄虏。要斩楼兰三尺剑，遗恨琵琶旧语。谩暗涩铜华尘土。唤取谪仙平章看，过苕溪、尚许垂纶否。风浩荡，欲飞举。"]},{"title":"清平乐·春晚","category":2,"content":["留春不住，费尽莺儿语。满地残红宫锦污，昨夜南园风雨。","小怜初上琵琶，晓来思绕天涯。不肯画堂朱户，春风自在杨花。"]},{"title":"蝶恋花·醉别西楼醒不记","category":2,"content":["醉别西楼醒不记。春梦秋云，聚散真容易。斜月半窗还少睡。画屏闲展吴山翠。","衣上酒痕诗里字。点点行行，总是凄凉意。红烛自怜无好计。夜寒空替人垂泪。"]},{"title":"满庭芳·山抹微云","category":2,"content":["山抹微云，天连衰草，画角声断谯门。暂停征棹，聊共引离尊。多少蓬莱旧事，空回首、烟霭纷纷。斜阳外，寒鸦万点，流水绕孤村。","销魂。当此际，香囊暗解，罗带轻分。谩赢得、青楼薄幸名存。此去何时见也，襟袖上、空惹啼痕。伤情处，高城望断，灯火已黄昏。"]},{"title":"行香子·树绕村庄","category":2,"content":["树绕村庄，水满陂塘。倚东风、豪兴徜徉。小园几许，收尽春光。有桃花红，李花白，菜花黄。","远远围墙，隐隐茅堂。飏青旗、流水桥旁。偶然乘兴、步过东冈。正莺儿啼，燕儿舞，蝶儿忙。"]},{"title":"相见欢·无言独上西楼","category":2,"content":["无言独上西楼，月如钩。寂寞梧桐深院锁清秋。","剪不断，理还乱，是离愁。别是一般滋味在心头。"]},{"title":"清平乐·别来春半","category":2,"content":["别来春半，触目柔肠断。砌下落梅如雪乱，拂了一身还满。(","柔","肠断 一作：愁肠断)","雁来音信无凭，路遥归梦难成。离恨恰如春草，更行更远还生。"]},{"title":"蝶恋花·春涨一篙添水面","category":2,"content":["春涨一篙添水面。芳草鹅儿，绿满微风岸。画舫夷犹湾百转。横塘塔近依前远。","江国多寒农事晚。村北村南，谷雨才耕遍。秀麦连冈桑叶贱。看看尝面收新茧。"]},{"title":"清平乐·年年雪里","category":2,"content":["年年雪里，常插梅花醉。挼尽梅花无好意，赢得满衣清泪。","今年海角天涯，萧萧两鬓生华。看取晚来风势，故应难看梅花。"]},{"title":"千秋岁·水边沙外","category":2,"content":["水边沙外。城郭春寒退。花影乱，莺声碎。飘零疏酒盏，离别宽衣带。人不见，碧云暮合空相对。","忆昔西池会。鹓鹭同飞盖。携手处，今谁在。日边清梦断，镜里朱颜改。春去也，飞红万点愁如海。"]},{"title":"江城子·密州出猎","category":2,"content":["老夫聊发少年狂，左牵黄，右擎苍，锦帽貂裘，千骑卷平冈。为报倾城随太守，亲射虎，看孙郎。","酒酣胸胆尚开张，鬓微霜，又何妨！持节云中，何日遣冯唐？会挽雕弓如满月，西北望，射天狼。"]},{"title":"踏莎行·自沔东来丁未元日至金陵江上感梦而作","category":2,"content":["燕燕轻盈，莺莺娇软，分明又向华胥见。夜长争得薄情知？春初早被相思染。","别后书辞，别时针线，离魂暗逐郎行远。淮南皓月冷千山，冥冥归去无人管。"]},{"title":"渔家傲·近日门前溪水涨","category":2,"content":["近日门前溪水涨。郎船几度偷相访。船小难开红斗帐。无计向。合欢影里空惆怅。","愿妾身为红菡萏。年年生在秋江上。重愿郎为花底浪。无隔障。随风逐雨长来往。"]},{"title":"摊破浣溪沙·手卷真珠上玉钩","category":2,"content":["手卷真珠上玉钩，依前春恨锁重楼。风里落花谁是主？思悠悠。","青鸟不传云外信，丁香空结雨中愁。回首绿波三楚暮，接天流。"]},{"title":"浣溪沙·五两竿头风欲平","category":2,"content":["五两竿头风欲平，长风举棹觉船轻。柔橹不施停却棹，是船行。","满眼风波多闪烁，看山恰似走来迎。仔细看山山不动，是船行。"]},{"title":"鹧鸪天·寒日萧萧上琐窗","category":2,"content":["寒日萧萧上琐窗，梧桐应恨夜来霜。酒阑更喜团茶苦，梦断偏宜瑞脑香。","秋已尽，日犹长，仲宣怀远更凄凉。不如随分尊前醉，莫负东篱菊蕊黄。"]},{"title":"鹊桥仙·华灯纵博","category":2,"content":["华灯纵博，雕鞍驰射，谁记当年豪举。酒徒一半取封侯，独去作、江边渔父。","轻舟八尺，低篷三扇，占断苹洲烟雨。镜湖元自属闲人，又何必、君恩赐与。"]},{"title":"浣溪沙·漠漠轻寒上小楼","category":2,"content":["漠漠轻寒上小楼，晓阴无赖似穷秋。淡烟流水画屏幽。","自在飞花轻似梦，无边丝雨细如愁。宝帘闲挂小银钩。"]},{"title":"秋蕊香·帘幕疏疏风透","category":2,"content":["帘幕疏疏风透。一线香飘金兽。朱阑倚遍黄昏后。廊上月华如昼。","别离滋味浓于酒。著人瘦。此情不及墙东柳。春色年年如旧。"]},{"title":"念奴娇·过洞庭","category":2,"content":["洞庭青草，近中秋，更无一点风色。玉界琼田三万顷，着我扁舟一叶。素月分辉，明河共影，表里俱澄澈。悠然心会，妙处难与君说。","应念岭表经年，孤光自照，肝胆皆冰雪。短发萧骚襟袖冷，稳泛沧浪空阔。尽挹西江，细斟北斗，万象为宾客。扣舷独啸，不知今夕何夕。"]},{"title":"霜天晓角·仪真江上夜泊","category":2,"content":["寒江夜宿。长啸江之曲。水底鱼龙惊动，风卷地、浪翻屋。","诗情吟未足。酒兴断还续。草草兴亡休问，功名泪、欲盈掬。"]},{"title":"水龙吟·春恨","category":2,"content":["闹花深处层楼，画帘半卷东风软。春归翠陌，平莎茸嫩，垂杨金浅。迟日催花，淡云阁雨，轻寒轻暖。恨芳菲世界，游人未赏，都付与、莺和燕。","寂寞凭高念远。向南楼、一声归雁。金钗斗草，青丝勒马，风流云散。罗绶分香，翠绡对泪，几多幽怨。正销魂，又是疏烟淡月，子规声断。"]},{"title":"点绛唇·绍兴乙卯登绝顶小亭","category":2,"content":["缥缈危亭，笑谈独在千峰上。与谁同赏。万里横烟浪。","老去情怀，犹作天涯想。空惆怅。少年豪放。莫学衰翁样。"]},{"title":"蝶恋花·槛菊愁烟兰泣露","category":2,"content":["槛菊愁烟兰泣露，罗幕轻寒，燕子双飞去。明月不谙离恨苦，斜光到晓穿朱户。","昨夜西风凋碧树，独上高楼，望尽天涯路。欲寄彩笺兼尺素，山长水阔知何处？"]},{"title":"永遇乐·彭城夜宿燕子楼","category":2,"content":["彭城夜宿燕子楼，梦盼盼，因作此词。","明月如霜，好风如水，清景无限。曲港跳鱼，圆荷泻露，寂寞无人见。𬘘如三鼓，铿然一叶，黯黯梦云惊断。夜茫茫，重寻无处，觉来小园行遍。","天涯倦客，山中归路，望断故园心眼。燕子楼空，佳人何在，空锁楼中燕。古今如梦，何曾梦觉，但有旧欢新怨。异时对，黄楼夜景，为余浩叹。"]},{"title":"贺新郎·送陈真州子华","category":2,"content":["北望神州路。试平章、这场公事，怎生分付。记得太行山百万，曾入宗爷驾驭。今把作、握蛇骑虎。君去京东豪杰喜，想投戈、下拜真吾父。谈笑里，定齐鲁。","两河萧瑟惟狐兔。问当年、祖生去后，有人来否。多少新亭挥泪客，谁梦中原块土。算事业、须由人做。应笑书生心胆怯，向车中、闭置如新妇。空目送，塞鸿去。"]},{"title":"菩萨蛮·小山重叠金明灭","category":2,"content":["小山重叠金明灭，鬓云欲度香腮雪。懒起画蛾眉，弄妆梳洗迟。","照花前后镜，花面交相映。新帖绣罗襦，双双金鹧鸪。"]},{"title":"浣溪沙·门隔花深梦旧游","category":2,"content":["门隔花深梦旧游。夕阳无语燕归愁。玉纤香动小帘钩。","落絮无声春堕泪，行云有影月含羞。东风临夜冷于秋。"]},{"title":"菩萨蛮·书江西造口壁","category":2,"content":["郁孤台下清江水，中间多少行人泪。西北望长安，可怜无数山。","青山遮不住，毕竟东流去。江晚正愁余，山深闻鹧鸪。 "]},{"title":"减字木兰花·题雄州驿","category":2,"content":["朝云横度。辘辘车声如水去。白草黄沙。月照孤村三两家。","飞鸿过也。万结愁肠无昼夜。渐近燕山。回首乡关归路难。"]},{"title":"凤凰台上忆吹箫·香冷金猊","category":2,"content":["香冷金猊，被翻红浪，起来慵自梳头。任宝奁尘满，日上帘钩。生怕离怀别苦，多少事、欲说还休。新来瘦，非干病酒，不是悲秋。","休休，这回去也，千万遍《阳关》，也则难留。念武陵人远，烟锁秦楼。惟有楼前流水，应念我、终日凝眸。凝眸处，从今又添，一段新愁。","版本二","香冷金猊，被翻红浪，起来人未梳头。任宝奁闲掩，日上帘钩。生怕闲愁暗恨，多少事、欲说还休。今年瘦，非干病酒，不是悲秋。","明朝，者回去也，千万遍阳关，也即难留。念武陵春晚，云锁重楼。记取楼前绿水，应念我、终日凝眸。凝眸处，从今更数，几段新愁。"]},{"title":"采桑子·恨君不似江楼月","category":2,"content":["恨君不似江楼月，南北东西，南北东西，只有相随无别离。","恨君却似江楼月，暂满还亏，暂满还亏，待得团圆是几时？"]},{"title":"破阵子·为陈同甫赋壮词以寄之","category":2,"content":["醉里挑灯看剑，梦回吹角连营。八百里分麾下炙，五十弦翻塞外声。沙场秋点兵。","马作的卢飞快，弓如霹雳弦惊。了却君王天下事，赢得生前身后名。可怜白发生！"]},{"title":"宫中调笑·团扇","category":2,"content":["团扇，团扇，美人病来遮面。","玉颜憔悴三年，谁复商量管弦。","弦管，弦管，春草昭阳路断。"]},{"title":"绮罗香·咏春雨","category":2,"content":["做冷欺花，将烟困柳，千里偷催春暮。尽日冥迷，愁里欲飞还住。惊粉重、蝶宿西园，喜泥润、燕归南浦。最妨它、佳约风流，钿车不到杜陵路。","沉沉江上望极，还被春潮晚急，难寻官渡。隐约遥峰，和泪谢娘眉妩。临断岸、新绿生时，是落红、带愁流处。记当日、门掩梨花，剪灯深夜语。"]},{"title":"调笑令·边草","category":2,"content":["边草，边草，边草尽来兵老。山南山北雪晴，","千里万里月明。明月，明月，胡笳一声愁绝。"]},{"title":"太常引·建康中秋夜为吕叔潜赋","category":2,"content":["一轮秋影转金波，飞镜又重磨。把酒问姮娥：被白发、欺人奈何？","乘风好去，长空万里，直下看山河。斫去桂婆娑，人道是、清光更多。"]},{"title":"贺新郎·九日","category":2,"content":["湛湛长空黑。更那堪、斜风细雨，乱愁如织。老眼平生空四海，赖有高楼百尺。看浩荡、千崖秋色。白发书生神州泪，尽凄凉、不向牛山滴。追往事，去无迹。","少年自负凌云笔。到而今、春华落尽，满怀萧瑟。常恨世人新意少，爱说南朝狂客。把破帽、年年拈出。若对黄花孤负酒，怕黄花、也笑人岑寂。鸿北去，日西匿。"]},{"title":"青玉案·凌波不过横塘路","category":2,"content":["凌波不过横塘路，但目送、芳尘去。锦瑟华年谁与度？月桥花院，琐窗朱户，只有春知处。","飞云冉冉蘅皋暮，彩笔新题断肠句。试问闲情都几许？一川烟草，满城风絮，梅子黄时雨。","版本二","凌波不过横塘路，但目送、芳尘去。锦瑟华年谁与度？月台花榭，琐窗朱户，只有春知处。","碧云冉冉蘅皋暮，彩笔新题断肠句。试问闲愁都几许？一川烟草，满城风絮，梅子黄时雨。"]},{"title":"西江月·遣兴","category":2,"content":["醉里且贪欢笑，要愁那得工夫。","近来始觉古人书。信著全无是处。","昨夜松边醉倒，问松我醉何如。","只疑松动要来扶。以手推松曰去。"]},{"title":"醉垂鞭·双蝶绣罗裙","category":2,"content":["双蝶绣罗裙。东池宴。初相见。朱粉不深匀。闲花淡淡春。","细看诸处好。人人道。柳腰身。昨日乱山昏。来时衣上云。"]},{"title":"清平乐·独宿博山王氏庵","category":2,"content":["绕床饥鼠，蝙蝠翻灯舞。屋上松风吹急雨，破纸窗间自语。","平生塞北江南，归来华发苍颜。布被秋宵梦觉，眼前万里江山。"]},{"title":"忆秦娥·箫声咽","category":2,"content":["箫声咽，秦娥梦断秦楼月。秦楼月，年年柳色，灞陵伤别。","乐游原上清秋节，咸阳古道音尘绝。音尘绝，西风残照，汉家陵阙。"]},{"title":"忆王孙·春词","category":2,"content":["萋萋芳草忆王孙。柳外楼高空断魂。杜宇声声不忍闻。欲黄昏。雨打梨花深闭门。"]},{"title":"踏莎行·秋入云山","category":2,"content":["秋入云山，物情潇洒。百般景物堪图画。丹枫万叶碧云边，黄花千点幽岩下。","已喜佳辰，更怜清夜。一轮明月林梢挂。松醪常与野人期，忘形共说清闲话。"]},{"title":"生查子·新月曲如眉","category":2,"content":["新月曲如眉，未有团𪢮意。红豆不堪看，满眼相思泪。","终日劈桃穰，人在心儿里。两朵隔墙花，早晚成连理。"]},{"title":"相见欢·金陵城上西楼","category":2,"content":["金陵城上西楼，倚清秋。万里夕阳垂地，大江流。","中原乱，簪缨散，几时收？试倩悲风吹泪，过扬州。"]},{"title":"清平乐·宫怨","category":2,"content":["珠帘寂寂。愁背银缸泣。记得少年初选入。三十六宫第一。","当年掌上承恩。而今冷落长门。又是羊车过也，月明花落黄昏。"]},{"title":"望海潮·东南形胜","category":2,"content":["东南形胜，三吴都会，钱塘自古繁华，烟柳画桥，风帘翠幕，参差十万人家。云树绕堤沙，怒涛卷霜雪，天堑无涯。市列珠玑，户盈罗绮，竞豪奢。","重湖叠𪩘清嘉。有三秋桂子，十里荷花。羌管弄晴，菱歌泛夜，嬉嬉钓叟莲娃。千骑拥高牙。乘醉听箫鼓，吟赏烟霞。异日图将好景，归去凤池夸。"]},{"title":"渔家傲·小雨纤纤风细细","category":2,"content":["小雨纤纤风细细，万家杨柳青烟里。恋树湿花飞不起，愁无比，和春付与东流水。","九十光阴能有几？金龟解尽留无计。寄语东阳沽酒市，拼一醉，而今乐事他年泪。"]},{"title":"眼儿媚·杨柳丝丝弄轻柔","category":2,"content":["杨柳丝丝弄轻柔，烟缕织成愁。海棠未雨，梨花先雪，一半春休。","而今往事难重省，归梦绕秦楼。相思只在：丁香枝上，豆蔻梢头。"]},{"title":"踏莎行·候馆梅残","category":2,"content":["候馆梅残，溪桥柳细。草薰风暖摇征辔。离愁渐远渐无穷，迢迢不断如春水。","寸寸柔肠，盈盈粉泪。楼高莫近危阑倚。平芜尽处是春山，行人更在春山外。"]},{"title":"鹧鸪天·座中有眉山隐客史应之和前韵即席答之","category":2,"content":["黄菊枝头生晓寒。人生莫放酒杯干。风前横笛斜吹雨，醉里簪花倒著冠。","身健在，且加餐。舞裙歌板尽清欢。黄花白发相牵挽，付与时人冷眼看。"]},{"title":"西江月·堂上谋臣尊俎","category":2,"content":["堂上谋臣尊俎，边头将士干戈。天时地利与人和，“燕可伐欤？”曰：“可”。","今日楼台鼎鼐，明年带砺山河。大家齐唱《大风歌》，不日四方来贺。"]},{"title":"扬州慢·淮左名都","category":2,"content":["淳熙丙申至日，予过维扬。夜雪初霁，荠麦弥望。入其城，则四顾萧条，寒水自碧，暮色渐起，戍角悲吟。予怀怆然，感慨今昔，因自度此曲。千岩老人以为有“黍离”之悲也。","淮左名都，竹西佳处，解鞍少驻初程。过春风十里。尽荠麦青青。自胡马窥江去后，废池乔木，犹厌言兵。渐黄昏，清角吹寒。都在空城。","杜郎俊赏，算而今、重到须惊。纵豆蔻词工，青楼梦好，难赋深情。二十四桥仍在，波心荡、冷月无声。念桥边红药，年年知为谁生。"]},{"title":"浣溪沙·游蕲水清泉寺","category":2,"content":["游蕲水清泉寺，寺临兰溪，溪水西流。","山下兰芽短浸溪，松间沙路净无泥，潇潇暮雨子规啼。","谁道人生无再少？门前流水尚能西！休将白发唱黄鸡。"]},{"title":"好事近·七月十三日夜登万花川谷望月作","category":2,"content":["月未到诚斋，先到万花川谷。不是诚斋无月，隔一林修竹。","如今才是十三夜，月色已如玉。未是秋光奇绝，看十五十六。"]},{"title":"阮郎归·旧香残粉似当初","category":2,"content":["旧香残粉似当初。人情恨不如。一春犹有数行书。秋来书更疏。","衾凤冷，枕鸳孤。愁肠待酒舒。梦魂纵有也成虚。那堪和梦无。"]},{"title":"鹊踏枝·几日行云何处去","category":2,"content":["几日行云何处去？忘却归来，不道春将暮。百草千花寒食路，香车系在谁家树？","泪眼倚楼频独语。双燕来时，陌上相逢否？撩乱春愁如柳絮，依依梦里无寻处。"]},{"title":"夜游宫·记梦寄师伯浑","category":2,"content":["雪晓清笳乱起。梦游处、不知何地。铁骑无声望似水。想关河，雁门西，青海际。","睡觉寒灯里。漏声断、月斜窗纸。自许封侯在万里。有谁知，鬓虽残，心未死。"]},{"title":"鹧鸪天·小令尊前见玉箫","category":2,"content":["小令尊前见玉箫。银灯一曲太妖娆。歌中醉倒谁能恨，唱罢归来酒未消。","春悄悄，夜迢迢。碧云天共楚宫遥。梦魂惯得无拘检，又踏杨花过谢桥。"]},{"title":"临江仙·夜登小阁忆洛中旧游","category":2,"content":["忆昔午桥桥上饮，坐中多是豪英。长沟流月去无声。杏花疏影里，吹笛到天明。","二十余年如一梦，此身虽在堪惊。闲登小阁看新晴。古今多少事，渔唱起三更。"]},{"title":"谒金门·花过雨","category":2,"content":["花过雨，又是一番红素。燕子归来愁不语，旧巢无觅处。","谁在玉关劳苦？谁在玉楼歌舞？若使胡尘吹得去，东风侯万户。"]},{"title":"西江月·问讯湖边春色","category":2,"content":["问讯湖边春色，重来又是三年。东风吹我过湖船，杨柳丝丝拂面。","世路如今已惯，此心到处悠然。寒光亭下水如天，飞起沙鸥一片。"]},{"title":"瑞龙吟·大石春景","category":2,"content":["章台路。还见褪粉梅梢，试花桃树。愔愔坊陌人家，定巢燕子，归来旧处。","黯凝伫。因念个人痴小，乍窥门户。侵晨浅约宫黄，障风映袖，盈盈笑语。","前度刘郎重到，访邻寻里，同时歌舞。唯有旧家秋娘，声价如故。吟笺赋笔，犹记燕台句。知谁伴、名园露饮，东城闲步。事与孤鸿去。探春尽是，伤离意绪。官柳低金缕。归骑晚、纤纤池塘飞雨。断肠院落，一帘风絮。"]},{"title":"卖花声·题岳阳楼","category":2,"content":["木叶下君山。空水漫漫。十分斟酒敛芳颜。不是渭城西去客，休唱阳关。","醉袖抚危栏。天淡云闲。何人此路得生还。回首夕阳红尽处，应是长安。"]},{"title":"西河·大石金陵","category":2,"content":["佳丽地。南朝盛事谁记。山围故国绕清江，髻鬟对起。怒涛寂寞打孤城，风樯遥度天际。","断崖树，犹倒倚。莫愁艇子曾系。空余旧迹郁苍苍，雾沈半垒。夜深月过女墙来，伤心东望淮水。","酒旗戏鼓甚处市。想依稀、王谢邻里。燕子不知何世。入寻常、巷陌人家，相对如说兴亡，斜阳里。"]},{"title":"更漏子·柳丝长","category":2,"content":["柳丝长，桃叶小。深院断无人到。红日淡，绿烟晴。流莺三两声。","雪香浓，檀晕少。枕上卧枝花好。春思重，晓妆迟。寻思残梦时。"]},{"title":"八声甘州·对潇潇暮雨洒江天","category":2,"content":["对潇潇暮雨洒江天，一番洗清秋。渐霜风凄紧，关河冷落，残照当楼。是处红衰翠减，苒苒物华休。唯有长江水，无语东流。","不忍登高临远，望故乡渺邈，归思难收。叹年来踪迹，何事苦淹留？想佳人妆楼颙望，误几回、天际识归舟。争知我，倚阑杆处，正恁凝愁！"]},{"title":"江城子·画楼帘幕卷新晴","category":2,"content":["画楼帘幕卷新晴。掩银屏。晓寒轻。坠粉飘香，日日唤愁生。暗数十年湖上路，能几度，著娉婷。","年华空自感飘零。拥春酲。对谁醒。天阔云间，无处觅箫声。载酒买花年少事，浑不似，旧心情。"]},{"title":"清平乐·留人不住","category":2,"content":["留人不住，醉解兰舟去。一棹碧涛春水路，过尽晓莺啼处。","渡头杨柳青青，枝枝叶叶离情。此后锦书休寄，画楼云雨无凭。"]},{"title":"玉楼春·戏林推","category":2,"content":["年年跃马长安市。客舍似家家似寄。青钱换酒日无何，红烛呼卢宵不寐。","易挑锦妇机中字。难得玉人心下事。男儿西北有神州，莫滴水西桥畔泪。"]},{"title":"思越人·紫府东风放夜时","category":2,"content":["紫府东风放夜时。步莲秾李伴人归。五更钟动笙歌散，十里月明灯火稀。","香苒苒，梦依依。天涯寒尽减春衣。凤凰城阙知何处，寥落星河一雁飞。"]},{"title":"忆江南三首","category":2,"content":["江南好，风景旧曾谙；日出江花红胜火，春来江水绿如蓝。能不忆江南？","江南忆，最忆是杭州；山寺月中寻桂子，郡亭枕上看潮头。何日更重游！","江南忆，其次忆吴宫；吴酒一杯春竹叶，吴娃双舞醉芙蓉。早晚复相逢！"]},{"title":"卜算子·独自上层楼","category":2,"content":["独自上层楼，楼外青山远。望以斜阳欲尽时，不见西飞雁。","独自下层楼，楼下蛩声怨。待到黄昏月上时，依旧柔肠断。"]},{"title":"渔家傲·平岸小桥千嶂抱","category":2,"content":["平岸小桥千嶂抱。柔蓝一水萦花草。茅屋数间窗窈窕。尘不到。时时自有春风扫。","午枕觉来闻语鸟。欹眠似听朝鸡早。忽忆故人今总老。贪梦好。茫然忘了邯郸道。"]},{"title":"谒金门·风乍起","category":2,"content":["风乍起，吹皱一池春水。闲引鸳鸯香径里，手挼红杏蕊。","斗鸭阑干独倚，碧玉搔头斜坠。终日望君君不至，举头闻鹊喜。"]},{"title":"昭君怨·赋松上鸥","category":2,"content":["晚饮诚斋，忽有一鸥来泊松上，已而复去，感而赋之。","偶听松梢扑鹿，知是沙鸥来宿。稚子莫喧哗，恐惊他。","俄倾忽然飞去，飞去不知何处？我已乞归休，报沙鸥。"]},{"title":"卜算子·不是爱风尘","category":2,"content":["不是爱风尘，似被前缘误。花落花开自有时，总赖东君主。","去也终须去，住也如何住！若得山花插满头，莫问奴归处。"]},{"title":"满江红·送李御带珙","category":2,"content":["红玉阶前，问何事、翩然引去。湖海上、一汀鸥鹭，半帆烟雨。报国无门空自怨，济时有策从谁吐。过垂虹亭下系扁舟，鲈堪煮。","拚一醉，留君住。歌一曲，送君路。遍江南江北，欲归何处。世事悠悠浑未了，年光冉冉今如许。试举头、一笑问青天，天无语。"]},{"title":"一剪梅·红藕香残玉簟秋","category":2,"content":["红藕香残玉簟秋。轻解罗裳，独上兰舟。云中谁寄锦书来，雁字回时，月满西楼。","花自飘零水自流。一种相思，两处闲愁。此情无计可消除，才下眉头，却上心头。"]},{"title":"蝶恋花·庭院深深深几许","category":2,"content":["庭院深深深几许，杨柳堆烟，帘幕无重数。玉勒雕鞍游冶处，楼高不见章台路。","雨横风狂三月暮，门掩黄昏，无计留春住。泪眼问花花不语，乱红飞过秋千去。"]},{"title":"点绛唇·新月娟娟","category":2,"content":["新月娟娟，夜寒江静山衔斗。起来搔首，梅影横窗瘦。","好个霜天，闲却传杯手。君知否？乱鸦啼后，归兴浓于酒。"]},{"title":"虞美人·风回小院庭芜绿","category":2,"content":["风回小院庭芜绿，柳眼春相续。凭阑半日独无言，依旧竹声新月似当年。","笙歌未散尊罍在，池面冰初解。烛明香暗画堂深，满鬓青霜残雪思难任。"]},{"title":"鹊踏枝·谁道闲情抛掷久","category":2,"content":["谁道闲情抛掷久？每到春来，惆怅还依旧。日日花前常病酒，敢辞镜里朱颜瘦。","河畔青芜堤上柳，为问新愁，何事年年有？独立小桥风满袖，平林新月人归后。"]},{"title":"解语花·上元","category":2,"content":["风消绛蜡，露浥红莲，灯市光相射。桂华流瓦。纤云散，耿耿素娥欲下。衣裳淡雅。看楚女纤腰一把。箫鼓喧，人影参差，满路飘香麝。","因念都城放夜。望千门如昼，嬉笑游冶。钿车罗帕。相逢处，自有暗尘随马。年光是也。唯只见、旧情衰谢。清漏移，飞盖归来，从舞休歌罢。"]},{"title":"鹧鸪天·西都作","category":2,"content":["我是清都山水郎，天教分付与疏狂。曾批给雨支风券，累上留云借月章。","诗万首，酒千觞。几曾着眼看侯王？玉楼金阙慵归去，且插梅花醉洛阳。"]},{"title":"菩萨蛮·红楼别夜堪惆怅","category":2,"content":["红楼别夜堪惆怅，香灯半卷流苏帐。","残月出门时，美人和泪辞。","琵琶金翠羽，弦上黄莺语。","劝我早还家，绿窗人似花。"]},{"title":"秦楼月·芳菲歇","category":2,"content":["芳菲歇，故园目断伤心切。伤心切，无边烟水，无穷山色。","可堪更近干龙节，眼中泪尽空啼血。空啼血，子规声外，晓风残月。"]},{"title":"点绛唇·丁未冬过吴松作","category":2,"content":["燕雁无心，太湖西畔随云去。数峰清苦。商略黄昏雨。","第四桥边，拟共天随住。今何许。凭阑怀古。残柳参差舞。"]},{"title":"卜算子·黄州定慧院寓居作","category":2,"content":["缺月挂疏桐，漏断人初静。时见幽人独往来，缥缈孤鸿影。","惊起却回头，有恨无人省。拣尽寒枝不肯栖，寂寞沙洲冷。"]},{"title":"离亭燕·一带江山如画","category":2,"content":["一带江山如画，风物向秋潇洒。水浸碧天何处断？霁色冷光相射。蓼屿荻花洲，掩映竹篱茅舍。","云际客帆高挂，烟外酒旗低亚。多少六朝兴废事，尽入渔樵闲话。怅望倚层楼，寒日无言西下。"]},{"title":"蓦山溪·梅","category":2,"content":["洗妆真态，不作铅花御。竹外一枝斜，想佳人，天寒日暮。黄昏院落，无处著清香，风细细，雪垂垂，何况江头路。","月边疏影，梦到消魂处。梅子欲黄时，又须作，廉纤细雨。孤芳一世，供断有情愁，消瘦损，东阳也，试问花知否？"]},{"title":"女冠子·四月十七","category":2,"content":["四月十七，正是去年今日，别君时。忍泪佯低面，含羞半敛眉。","不知魂已断，空有梦相随。除却天边月，没人知。"]},{"title":"生查子·元夕","category":2,"content":["去年元夜时，花市灯如昼。","月上柳梢头，人约黄昏后。","今年元夜时，月与灯依旧。","不见去年人，泪湿春衫袖。(泪","湿","：一作：满)"]},{"title":"蝶恋花·暖雨晴风初破冻","category":2,"content":["暖雨晴风初破冻，柳眼梅腮，已觉春心动。酒意诗情谁与共？泪融残粉花钿重。","乍试夹衫金缕缝，山枕斜欹，枕损钗头凤。独抱浓愁无好梦，夜阑犹剪灯花弄。"]},{"title":"谒金门·春半","category":2,"content":["春已半。触目此情无限。十二阑干闲倚遍。愁来天不管。","好是风和日暖。输与莺莺燕燕。满院落花帘不卷。断肠芳草远。"]},{"title":"望江南·天上月","category":2,"content":["天上月，遥望似一团银。夜久更阑风渐紧。与奴吹散月边云。照见负心人。"]},{"title":"南柯子·十里青山远","category":2,"content":["十里青山远，潮平路带沙。数声啼鸟怨年华。又是凄凉时候，在天涯。","白露收残月，清风散晓霞。绿杨堤畔问荷花：记得年时沽酒，那人家？"]},{"title":"武陵春·春晚","category":2,"content":["风住尘香花已尽，日晚倦梳头。物是人非事事休，欲语泪先流。","闻说双溪春尚好，也拟泛轻舟。只恐双溪舴艋舟，载不动许多愁。"]},{"title":"疏影·苔枝缀玉","category":2,"content":["辛亥之冬，余载雪诣石湖。止既月，授简索句，且征新声，作此两曲，石湖把玩不已，使二妓肆习之，音节谐婉，乃名之曰《暗香》、《疏影》。","苔枝缀玉，有翠禽小小，枝上同宿。客里相逢，篱角黄昏，无言自倚修竹。昭君不惯胡沙远，但暗忆、江南江北。想佩环、月夜归来，化作此花幽独。","犹记深宫旧事，那人正睡里，飞近蛾绿。莫似春风，不管盈盈，早与安排金屋。还教一片随波去，又却怨、玉龙哀曲。等恁时、重觅幽香，已入小窗横幅。"]},{"title":"诉衷情·永夜抛人何处去","category":2,"content":["永夜抛人何处去？绝来音。香阁掩，眉敛，月将沉。","争忍不相寻？怨孤衾。换我心，为你心，始知相忆深。"]},{"title":"江城子·西城杨柳弄春柔","category":2,"content":["西城杨柳弄春柔，动离忧，泪难收。犹记多情、曾为系归舟。碧野朱桥当日事，人不见，水空流。","韶华不为少年留，恨悠悠，几时休？飞絮落花时候、一登楼。便作春江都是泪，流不尽，许多愁。"]},{"title":"唐多令·惜别","category":2,"content":["何处合成愁。离人心上秋。纵芭蕉、不雨也飕飕。都道晚凉天气好，有明月、怕登楼。","年事梦中休。花空烟水流。燕辞归、客尚淹留。垂柳不萦裙带住。漫长是、系行舟。"]},{"title":"卜算子·我住长江头","category":2,"content":["我住长江头，君住长江尾。日日思君不见君，共饮长江水。","此水几时休，此恨何时已。只愿君心似我心，定不负相思意。"]},{"title":"南柯子·山冥云阴重","category":2,"content":["山冥云阴重，天寒雨意浓。数枝幽艳湿啼红。莫为惜花惆怅对东风。","蓑笠朝朝出，沟塍处处通。人间辛苦是三农。要得一犁水足望年丰。"]},{"title":"蝶恋花·早行","category":2,"content":["月皎惊乌栖不定，更漏将残，辘轳牵金井。唤起两眸清炯炯。泪花落枕红绵冷。","执手霜风吹鬓影。去意徊徨，别语愁难听。楼上阑干横斗柄，露寒人远鸡相应。"]},{"title":"钗头凤·红酥手","category":2,"content":["红酥手，黄縢酒，满城春色宫墙柳。东风恶，欢情薄。一怀愁绪，几年离索。错、错、错。","春如旧，人空瘦，泪痕红浥鲛绡透。桃花落，闲池阁。山盟虽在，锦书难托。莫、莫、莫！"]},{"title":"采莲子·菡萏香莲十顷陂","category":2,"content":["菡萏香连十顷陂，小姑贪戏采莲迟。","晚来弄水船头湿，更脱红裙裹鸭儿。"]},{"title":"诉衷情·眉意","category":2,"content":["清晨帘幕卷轻霜。呵手试梅妆。都缘自有离恨，故画作远山长。","思往事，惜流芳。易成伤。拟歌先敛，欲笑还颦，最断人肠。"]},{"title":"柳梢青·岳阳楼","category":2,"content":["袖剑飞吟。洞庭青草，秋水深深。万顷波光，岳阳楼上，一快披襟。","不须携酒登临。问有酒、何人共斟。变尽人间，君山一点，自古如今。"]},{"title":"六州歌头·少年侠气","category":2,"content":["少年侠气，交结五都雄。肝胆洞。毛发耸。立谈中。死生同。一诺千金重。推翘勇。矜豪纵。轻盖拥。联飞鞚。斗城东。轰饮酒垆，春色浮寒瓮。吸海垂虹。闲呼鹰嗾犬，白羽摘雕弓。狡穴俄空。乐匆匆。","似黄粱梦。辞丹凤。明月共。漾孤篷。官冗从。怀倥偬。落尘笼。簿书丛。鹖弁如云众。供粗用。忽奇功。笳鼓动。渔阳弄。思悲翁。不请长缨，系取天骄种。剑吼西风。恨登山临水，手寄七弦桐。目送归鸿。"]},{"title":"浣溪沙·一向年光有限身","category":2,"content":["一向年光有限身，等闲离别易销魂，酒筵歌席莫辞频。","满目山河空念远，落花风雨更伤春，不如怜取眼前人。"]},{"title":"八声甘州·记玉关踏雪事清游","category":2,"content":["辛卯岁，沈尧道同余北归，各处杭、越。逾岁，尧道来问寂寞，语笑数日。又复别去。赋此曲，并寄赵学舟。","记玉关踏雪事清游，寒气脆貂裘。傍枯林古道，长河饮马，此意悠悠。短梦依然江表，老泪洒西州。一字无题处，落叶都愁。","载取白云归去，问谁留楚佩，弄影中洲？折芦花赠远，零落一身秋。向寻常、野桥流水，待招来，不是旧沙鸥。空怀感，有斜阳处，却怕登楼。"]},{"title":"清平乐·候蛩凄断","category":2,"content":["候蛩凄断，人语西风岸。月落沙平江似练，望尽芦花无雁。","暗教愁损兰成，可怜夜夜关情。只有一枝梧叶，不知多少秋声！"]},{"title":"望海潮·洛阳怀古","category":2,"content":["梅英疏淡，冰澌溶泄，东风暗换年华。金谷俊游，铜驼巷陌，新晴细履平沙。长记误随车。正絮翻蝶舞，芳思交加。柳下桃蹊，乱分春色到人家。","西园夜饮鸣笳。有华灯碍月，飞盖妨花。兰苑未空，行人渐老，重来是事堪嗟。烟暝酒旗斜。但倚楼极目，时见栖鸦。无奈归心，暗随流水到天涯。"]},{"title":"山亭柳·赠歌者","category":2,"content":["家住西秦。赌博艺随身。花柳上、斗尖新。偶学念奴声调，有时高遏行云。蜀锦缠头无数，不负辛勤。","数年来往咸京道，残杯冷炙谩消魂。衷肠事、托何人。若有知音见采，不辞遍唱阳春。一曲当筵落泪，重掩罗巾。"]},{"title":"盐角儿·亳社观梅","category":2,"content":["开时似雪。谢时似雪。花中奇绝。香非在蕊，香非在萼，骨中香彻。","占溪风，留溪月。堪羞损、山桃如血。直饶更、疏疏淡淡，终有一般情别。"]},{"title":"鹊踏枝·叵耐灵鹊多谩语","category":2,"content":["叵耐灵鹊多谩语，送喜何曾有凭据？几度飞来活捉取，锁上金笼休共语。","比拟好心来送喜，谁知锁我在金笼里。欲他征夫早归来，腾身却放我向青云里。"]},{"title":"踏莎行·郴州旅舍","category":2,"content":["雾失楼台，月迷津渡。桃源望断无寻处。可堪孤馆闭春寒，杜鹃声里斜阳暮。","驿寄梅花，鱼传尺素。砌成此恨无重数。郴江幸自绕郴山，为谁流下潇湘去。"]},{"title":"六丑·落花","category":2,"content":["正单衣试酒，恨客里、光阴虚掷。愿春暂留，春归如过翼。一去无迹。为问花何在，夜来风雨，葬楚宫倾国。钗钿堕处遗香泽。乱点桃蹊，轻翻柳陌。多情为谁追惜。但蜂媒蝶使，时叩窗隔。","东园岑寂。渐蒙笼暗碧。静绕珍丛底，成叹息。长条故惹行客。似牵衣待话，别情无极。残英小、强簪巾帻。终不似一朵，钗头颤袅，向人欹侧。漂流处、莫趁潮汐。恐断红、尚有相思字，何由见得。"]},{"title":"好事近·摇首出红尘","category":2,"content":["摇首出红尘，醒醉更无时节。活计绿蓑青笠，惯披霜冲雪。","晚来风定钓丝闲，上下是新月。千里水天一色，看孤鸿明灭。"]},{"title":"鹊桥仙·纤云弄巧","category":2,"content":["纤云弄巧，飞星传恨，银汉迢迢暗度。金风玉露一相逢，便胜却人间无数。","柔情似水，佳期如梦，忍顾鹊桥归路。两情若是久长时，又岂在朝朝暮暮。"]},{"title":"贺圣朝·留别","category":2,"content":["满斟绿醑留君住。莫匆匆归去。三分春色二分愁，更一分风雨。","花开花谢、都来几许。且高歌休诉。不知来岁牡丹时，再相逢何处。"]},{"title":"水调歌头·平山堂用东坡韵","category":2,"content":["秋雨一何碧，山色倚晴空。江南江北愁思，分付酒螺红。芦叶蓬舟千重，菰菜莼羹一梦，无语寄归鸿。醉眼渺河洛，遗恨夕阳中。","苹洲外，山欲暝，敛眉峰。人间俯仰陈迹，叹息两仙翁。不见当时杨柳，只是从前烟雨，磨灭几英雄。天地一孤啸，匹马又西风。"]},{"title":"水调歌头·秋色渐将晚","category":2,"content":["秋色渐将晚，霜信报黄花。小窗低户深映，微路绕欹斜。为问山翁何事，坐看流年轻度，拚却鬓双华。徙倚望沧海，天净水明霞。","念平昔，空飘荡，遍天涯。归来三径重扫，松竹本吾家。却恨悲风时起，冉冉云间新雁，边马怨胡笳。谁似东山老，谈笑静胡沙。"]},{"title":"点绛唇·感兴","category":2,"content":["雨恨云愁，江南依旧称佳丽。水村渔市。一缕孤烟细。","天际征鸿，遥认行如缀。平生事。此时凝睇。谁会凭栏意。"]},{"title":"鹤冲天·黄金榜上","category":2,"content":["黄金榜上，偶失龙头望。明代暂遗贤，如何向。未遂风云便，争不恣狂荡。何须论得丧？才子词人，自是白衣卿相。","烟花巷陌，依约丹青屏障。幸有意中人，堪寻访。且恁偎红倚翠，风流事，平生畅。青春都一饷。忍把浮名，换了浅斟低唱！"]},{"title":"渔家傲·花底忽闻敲两桨","category":2,"content":["花底忽闻敲两桨。逡巡女伴来寻访。酒盏旋将荷叶当。莲舟荡。时时盏里生红浪。","花气酒香清厮酿。花腮酒面红相向。醉倚绿阴眠一饷。惊起望。船头阁在沙滩上。"]},{"title":"浣溪沙·一曲新词酒一杯","category":2,"content":["一曲新词酒一杯，去年天气旧亭台。夕阳西下几时回？","无可奈何花落去，似曾相识燕归来。小园香径独徘徊。"]},{"title":"满庭芳·夏日溧水无想山作","category":2,"content":["风老莺雏，雨肥梅子，午阴嘉树清圆。地卑山近，衣润费炉烟。人静乌鸢自乐，小桥外、新绿溅溅。凭阑久，黄芦苦竹，拟泛九江船。","年年。如社燕，飘流瀚海，来寄修椽。且莫思身外，长近尊前。憔悴江南倦客，不堪听、急管繁弦。歌筵畔，先安簟枕，容我醉时眠。"]},{"title":"卜算子·送鲍浩然之浙东","category":2,"content":["水是眼波横，山是眉峰聚。欲问行人去那边？眉眼盈盈处。","才始送春归，又送君归去。若到江南赶上春，千万和春住。"]},{"title":"临江仙·未遇行藏谁肯信","category":2,"content":["未遇行藏谁肯信，如今方表名踪。无端良匠画形容。当风轻借力，一举入高空。","才得吹嘘身渐稳，只疑远赴蟾宫。雨馀时候夕阳红。几人平地上，看我碧霄中。"]},{"title":"渔歌子·西塞山前白鹭飞","category":2,"content":["西塞山前白鹭飞，桃花流水鳜鱼肥。","青箬笠，绿蓑衣，斜风细雨不须归。"]},{"title":"兰陵王·柳","category":2,"content":["柳阴直，烟里丝丝弄碧。隋堤上、曾见几番，拂水飘绵送行色。登临望故国，谁识京华倦客？长亭路，年去岁来，应折柔条过千尺。","闲寻旧踪迹，又酒趁哀弦，灯照离席。梨花榆火催寒食。愁一箭风快，半篙波暖，回头迢递便数驿，望人在天北。","凄恻，恨堆积！渐别浦萦回，津堠岑寂，斜阳冉冉春无极。念月榭携手，露桥闻笛。沉思前事，似梦里，泪暗滴。"]},{"title":"定风波·南海归赠王定国侍人寓娘","category":2,"content":["常羡人间琢玉郎，天应乞与点酥娘。尽道清歌传皓齿，风起，雪飞炎海变清凉。","万里归来颜愈少，微笑，笑时犹带岭梅香。试问岭南应不好，却道：此心安处是吾乡。"]},{"title":"西江月·夜行黄沙道中","category":2,"content":["明月别枝惊鹊，清风半夜鸣蝉。稻花香里说丰年，听取蛙声一片。","七八个星天外，两三点雨山前。旧时茅店社林边，路转溪桥忽见。"]},{"title":"踏莎行·春暮","category":2,"content":["春色将阑，莺声渐老，红英落尽青梅小。画堂人静雨蒙蒙，屏山半掩余香袅。","密约沉沉，离情杳杳，菱花尘满慵将照。倚楼无语欲销魂，长空黯淡连芳草。"]},{"title":"相思令·吴山青","category":2,"content":["吴山青，越山青，两岸青山相送迎，争忍有离情？","君泪盈，妾泪盈，罗带同心结未成，江边潮已平。"]},{"title":"浣溪沙·红蓼渡头秋正雨","category":2,"content":["红蓼渡头秋正雨，印沙鸥迹自成行，整鬟飘袖野风香。","不语含嚬深浦里，几回愁煞棹船郎，燕归帆尽水茫茫。"]},{"title":"钗头凤·世情薄","category":2,"content":["世情薄，人情恶，雨送黄昏花易落。晓风干，泪痕残。欲笺心事，独语斜阑。难，难，难！","人成各，今非昨，病魂常似秋千索。角声寒，夜阑珊。怕人寻问，咽泪装欢。瞒，瞒，瞒！(","装","欢 通：妆)"]},{"title":"长命女·春日宴","category":2,"content":["春日宴，绿酒一杯歌一遍。再拜陈三愿：一愿郎君千岁，二愿妾身常健，三愿如同梁上燕，岁岁长相见。"]},{"title":"菩萨蛮·平林漠漠烟如织","category":2,"content":["平林漠漠烟如织，寒山一带伤心碧。暝色入高楼，有人楼上愁。","玉阶空伫立，宿鸟归飞急。何处是归程？长亭连短亭。"]},{"title":"竹枝词·山桃红花满上头","category":2,"content":["山桃红花满上头，蜀江春水拍山流。","花红易衰似郎意，水流无限似侬愁。"]},{"title":"渔家傲·天接云涛连晓雾","category":2,"content":["天接云涛连晓雾，星河欲转千帆舞。仿佛梦魂归帝所。闻天语，殷勤问我归何处。","我报路长嗟日暮，学诗谩有惊人句。九万里风鹏正举。风休住，蓬舟吹取三山去！"]},{"title":"贺新郎·送胡邦衡待制赴新州","category":2,"content":["梦绕神州路。怅秋风、连营画角，故宫离黍。底事昆仑倾砥柱，九地黄流乱注。聚万落千村狐兔。天意从来高难问，况人情老易悲难诉。更南浦，送君去。","凉生岸柳催残暑。耿斜河，疏星残月，断云微度。万里江山知何处？回首对床夜语。雁不到，书成谁与？目尽青天怀今古，肯儿曹恩怨相尔汝！举大白，听《金缕》。"]},{"title":"苍梧谣·天","category":2,"content":["天。休使圆蟾照客眠。人何在，桂影自婵娟。"]},{"title":"声声慢·寻寻觅觅","category":2,"content":["寻寻觅觅，冷冷清清，凄凄惨惨戚戚。乍暖还寒时候，最难将息。三杯两盏淡酒，怎敌他、晚来风急？雁过也，正伤心，却是旧时相识。","满地黄花堆积。憔悴损，如今有谁堪摘？守着窗儿，独自怎生得黑？梧桐更兼细雨，到黄昏、点点滴滴。这次第，怎一个愁字了得！"]},{"title":"减字木兰花·莎衫筠笠","category":2,"content":["莎衫筠笠。正是村村农务急。绿水千畦。惭愧秧针出得齐。","风斜雨细。麦欲黄时寒又至。馌妇耕夫。画作今年稔岁图。"]},{"title":"三台·清明应制","category":2,"content":["见梨花初带夜月，海棠半含朝雨。内苑春、不禁过青门，御沟涨、潜通南浦。东风静、细柳垂金缕。望凤阙、非烟非雾。好时代、朝野多欢，遍九陌、太平箫鼓。","乍莺儿百啭断续，燕子飞来飞去。近绿水、台榭映秋千，斗草聚、双双游女。饧香更、酒冷踏青路。会暗识、夭桃朱户。向晚骤、宝马雕鞍，醉襟惹、乱花飞絮。","正轻寒轻暖漏永，半阴半晴云暮。禁火天、已是试新妆，岁华到、三分佳处。清明看、汉宫传蜡炬。散翠烟、飞入槐府。敛兵卫、阊阖门开，住传宣、又还休务。"]},{"title":"八声甘州·灵岩陪庾幕诸公游","category":2,"content":["渺空烟四远，是何年、青天坠长星？幻苍崖云树，名娃金屋，残霸宫城。箭径酸风射眼，腻水染花腥。时靸双鸳响，廊叶秋声。","宫里吴王沉醉，倩五湖倦客，独钓醒醒。问苍波无语，华发奈山青。水涵空、阑干高处，送乱鸦斜日落渔汀。连呼酒、上琴台去，秋与云平。"]},{"title":"苏幕遮·燎沉香","category":2,"content":["燎沉香，消溽暑。鸟雀呼晴，侵晓窥檐语。叶上初阳干宿雨、水面清圆，一一风荷举。","故乡遥，何日去。家住吴门，久作长安旅。五月渔郎相忆否。小楫轻舟，梦入芙蓉浦。"]},{"title":"破阵子·四十年来家国","category":2,"content":["四十年来家国，三千里地山河。凤阁龙楼连霄汉，玉树琼枝作烟萝，几曾识干戈？","一旦归为臣虏，沈腰潘鬓消磨。最是仓皇辞庙日，教坊犹奏别离歌，垂泪对宫娥。"]},{"title":"破阵子·春景","category":2,"content":["燕子来时新社，梨花落后清明。池上碧苔三四点，叶底黄鹂一两声。日长飞絮轻。","巧笑东邻女伴，采桑径里逢迎。疑怪昨宵春梦好，元是今朝斗草赢。笑从双脸生。"]},{"title":"念奴娇·断虹霁雨","category":2,"content":["八月十七日，同诸生步自永安城楼，过张宽夫园待月。偶有名酒，因以金荷酌众客。客有孙彦立，善吹笛。援笔作乐府长短句，文不加点。","断虹霁雨，净秋空，山染修眉新绿。桂影扶疏，谁便道，今夕清辉不足？万里青天，姮娥何处，驾此一轮玉。寒光零乱，为谁偏照醽醁？","年少从我追游，晚凉幽径，绕张园森木。共倒金荷，家万里，难得尊前相属。老子平生，江南江北，最爱临风笛。孙郎微笑，坐来声喷霜竹。"]},{"title":"宴清都·初春","category":2,"content":["春讯飞琼管。风日薄、度墙啼鸟声乱。江城次第，笙歌翠合，绮罗香暖。溶溶涧渌冰泮。醉梦里、年华暗换。料黛眉重锁隋堤，芳心还动梁苑。","新来雁阔云音，鸾分鉴影，无计重见。啼春细雨，笼愁澹月，恁时庭院。离肠未语先断。算犹有、凭高望眼。更那堪、芳草连天，飞梅弄晚。"]},{"title":"南乡子·乘彩舫","category":2,"content":["乘彩舫，过莲塘，棹歌惊起睡鸳鸯。游女带花偎伴笑，争窈窕，竞折团荷遮晚照。"]},{"title":"卜算子·片片蝶衣轻","category":2,"content":["片片蝶衣轻，点点猩红小。道是天公不惜花，百种千般巧。","朝见树头繁，暮见枝头少。道是天公果惜花，雨洗风吹了。"]},{"title":"秋波媚·七月十六日晚登高兴亭望长安南山","category":2,"content":["秋到边城角声哀，烽火照高台。悲歌击筑，凭高酹酒，此兴悠哉。","多情谁似南山月，特地暮云开。灞桥烟柳，曲江池馆，应待人来。"]},{"title":"贺新郎·别茂嘉十二弟","category":2,"content":["别茂嘉十二弟。鹈鴂、杜鹃实两种，见《离骚补注》","绿树听鹈鴂。更那堪、鹧鸪声住，杜鹃声切。啼到春归无寻处，苦恨芳菲都歇。算未抵、人间离别。马上琵琶关塞黑，更长门、翠辇辞金阙。看燕燕，送归妾。","将军百战身名裂。向河梁、回头万里，故人长绝。易水萧萧西风冷，满座衣冠似雪。正壮士、悲歌未彻。啼鸟还知如许恨，料不啼清泪长啼血。谁共我，醉明月。"]},{"title":"离骚","category":3,"content":["帝高阳之苗裔兮，朕皇考曰伯庸。","摄提贞于孟陬兮，惟庚寅吾以降。","皇览揆余初度兮，肇锡余以嘉名：","名余曰正则兮，字余曰灵均。","纷吾既有此内美兮，又重之以修能。","扈江离与辟芷兮，纫秋兰以为佩。","汨余若将不及兮，恐年岁之不吾与。","朝搴阰之木兰兮，夕揽洲之宿莽。","日月忽其不淹兮，春与秋其代序。","惟草木之零落兮，恐美人之迟暮。","不抚壮而弃秽兮，何不改乎此度?","乘骐骥以驰骋兮，来吾道夫先路！","昔三后之纯粹兮，固众芳之所在。","杂申椒与菌桂兮，岂惟纫夫蕙茝！","彼尧、舜之耿介兮，既遵道而得路。","何桀纣之猖披兮，夫惟捷径以窘步。","惟夫党人之偷乐兮，路幽昧以险隘。","岂余身之殚殃兮，恐皇舆之败绩！","忽奔走以先后兮，及前王之踵武。","荃不查余之中情兮，反信谗而齌怒。","余固知謇謇之为患兮，忍而不能舍也。","指九天以为正兮，夫惟灵修之故也。","曰黄昏以为期兮，羌中道而改路！","初既与余成言兮，后悔遁而有他。","余既不难夫离别兮，伤灵修之数化。","余既滋兰之九畹兮，又树蕙之百亩。","畦留夷与揭车兮，杂杜衡与芳芷。","冀枝叶之峻茂兮，愿俟时乎吾将刈。","虽萎绝其亦何伤兮，哀众芳之芜秽。","众皆竞进以贪婪兮，凭不厌乎求索。","羌内恕己以量人兮，各兴心而嫉妒。","忽驰骛以追逐兮，非余心之所急。","老冉冉其将至兮，恐修名之不立。","朝饮木兰之坠露兮，夕餐秋菊之落英。","苟余情其信姱以练要兮，长顑颔亦何伤。","掔木根以结茞兮，贯薜荔之落蕊。","矫菌桂以纫蕙兮，索胡绳之𫄥𫄥。","謇吾法夫前修兮，非世俗之所服。","虽不周于今之人兮，愿依彭咸之遗则。","长太息以掩涕兮，哀民生之多艰。","余虽好修姱以鞿羁兮，謇朝谇而夕替。","既替余以蕙𬙋兮，又申之以揽茝。","亦余心之所善兮，虽九死其犹未悔。","怨灵修之浩荡兮，终不察夫民心。","众女嫉余之蛾眉兮，谣诼谓余以善淫。","固时俗之工巧兮，偭规矩而改错。","背绳墨以追曲兮，竞周容以为度。","忳郁邑余侘傺兮，吾独穷困乎此时也。","宁溘死以流亡兮，余不忍为此态也。","鸷鸟之不群兮，自前世而固然。","何方圜之能周兮，夫孰异道而相安？","屈心而抑志兮，忍尤而攘诟。","伏清白以死直兮，固前圣之所厚。","悔相道之不察兮，延伫乎吾将反。","回朕车以复路兮，及行迷之未远。","步余马于兰皋兮，驰椒丘且焉止息。","进不入以离尤兮，退将复修吾初服。","制芰荷以为衣兮，集芙蓉以为裳。","不吾知其亦已兮，苟余情其信芳。","高余冠之岌岌兮，长余佩之陆离。","芳与泽其杂糅兮，唯昭质其犹未亏。","忽反顾以游目兮，将往观乎四荒。","佩缤纷其繁饰兮，芳菲菲其弥章。","民生各有所乐兮，余独好修以为常。","虽体解吾犹未变兮，岂余心之可惩。","女媭之婵媛兮，申申其詈予，曰：","鲧婞直以亡身兮，终然夭乎羽之野。","汝何博謇而好修兮，纷独有此姱节？","薋菉葹以盈室兮，判独离而不服。","众不可户说兮，孰云察余之中情？","世并举而好朋兮，夫何茕独而不予听？","依前圣以节中兮，喟凭心而历兹。","济沅、湘以南征兮，就重华而敶词：","启《九辩》与《九歌》兮，夏康娱以自纵。","不顾难以图后兮，五子用失乎家衖。","羿淫游以佚畋兮，又好射夫封狐。","固乱流其鲜终兮，浞又贪夫厥家。","浇身被服强圉兮，纵欲而不忍。","日康娱而自忘兮，厥首用夫颠陨。","夏桀之常违兮，乃遂焉而逢殃。","后辛之菹醢兮，殷宗用而不长。","汤、禹俨而祗敬兮，周论道而莫差。","举贤才而授能兮，循绳墨而不颇。","皇天无私阿兮，览民德焉错辅。","夫维圣哲以茂行兮，苟得用此下土。","瞻前而顾后兮，相观民之计极。","夫孰非义而可用兮？","孰非善而可服？","阽余身而危死兮，览余初其犹未悔。","不量凿而正枘兮，固前修以菹醢。","曾歔欷余郁邑兮，哀朕时之不当。","揽茹蕙以掩涕兮，沾余襟之浪浪。","跪敷衽以陈辞兮，耿吾既得此中正。","驷玉虬以桀鹥兮，溘埃风余上征。","朝发轫于苍梧兮，夕余至乎县圃。","欲少留此灵琐兮，日忽忽其将暮。","吾令羲和弭节兮，望崦嵫而勿迫。","路漫漫其修远兮，吾将上下而求索。","饮余马于咸池兮，总余辔乎扶桑。","折若木以拂日兮，聊逍遥以相羊。","前望舒使先驱兮，后飞廉使奔属。","鸾皇为余先戒兮，雷师告余以未具。","吾令凤鸟飞腾兮，继之以日夜。","飘风屯其相离兮，帅云霓而来御。","纷总总其离合兮，斑陆离其上下。","吾令帝阍开关兮，倚阊阖而望予。","时暧暧其将罢兮，结幽兰而延伫。","世溷浊而不分兮，好蔽美而嫉妒。","朝吾将济于白水兮，登阆风而绁马。","忽反顾以流涕兮，哀高丘之无女。","溘吾游此春宫兮，折琼枝以继佩。","及荣华之未落兮，相下女之可诒。","吾令丰隆乘云兮，求宓妃之所在。","解佩𬙋以结言兮，吾令謇修以为理。","纷总总其离合兮，忽纬繣其难迁。","夕归次于穷石兮，朝濯发乎洧盘。","保厥美以骄傲兮，日康娱以淫游。","虽信美而无礼兮，来违弃而改求。","览相观于四极兮，周流乎天余乃下。","望瑶台之偃蹇兮，见有娀之佚女。","吾令鸩为媒兮，鸩告余以不好。","雄鸠之鸣逝兮，余犹恶其佻巧。","心犹豫而狐疑兮，欲自适而不可。","凤皇既受诒兮，恐高辛之先我。","欲远集而无所止兮，聊浮游以逍遥。","及少康之未家兮，留有虞之二姚。","理弱而媒拙兮，恐导言之不固。","世溷浊而嫉贤兮，好蔽美而称恶。","闺中既以邃远兮，哲王又不寤。","怀朕情而不发兮，余焉能忍而与此终古？","索琼茅以筳篿兮，命灵氛为余占之。","曰：两美其必合兮，孰信修而慕之？","思九州之博大兮，岂惟是其有女？」","曰：勉远逝而无狐疑兮，孰求美而释女？","何所独无芳草兮，尔何怀乎故宇？」","世幽昧以昡曜兮，孰云察余之善恶？","民好恶其不同兮，惟此党人其独异！","户服艾以盈要兮，谓幽兰其不可佩。","览察草木其犹未得兮，岂珵美之能当？","苏粪壤以充祎兮，谓申椒其不芳。","欲从灵氛之吉占兮，心犹豫而狐疑。","巫咸将夕降兮，怀椒糈而要之。","百神翳其备降兮，九疑缤其并迎。","皇剡剡其扬灵兮，告余以吉故。","曰：勉升降以上下兮，求矩矱之所同。","汤、禹俨而求合兮，挚、咎繇而能调。","苟中情其好修兮，又何必用夫行媒？","说操筑于傅岩兮，武丁用而不疑。","吕望之鼓刀兮，遭周文而得举。","宁戚之讴歌兮，齐桓闻以该辅。","及年岁之未晏兮，时亦犹其未央。","恐鹈𫛞之先鸣兮，使夫百草为之不芳。","何琼佩之偃蹇兮，众𫉁然而蔽之。","惟此党人之不谅兮，恐嫉妒而折之。","时缤纷其变易兮，又何可以淹留？","兰芷变而不芳兮，荃蕙化而为茅。","何昔日之芳草兮，今直为此萧艾也？","岂其有他故兮，莫好修之害也！","余以兰为可恃兮，羌无实而容长。","委厥美以从俗兮，苟得列乎众芳。","椒专佞以慢慆兮，榝又欲充夫佩帏。","既干进而务入兮，又何芳之能祗？","固时俗之流从兮，又孰能无变化？","览椒兰其若兹兮，又况揭车与江离？","惟兹佩之可贵兮，委厥美而历兹。","芳菲菲而难亏兮，芬至今犹未沬。","和调度以自娱兮，聊浮游而求女。","及余饰之方壮兮，周流观乎上下。","灵氛既告余以吉占兮，历吉日乎吾将行。","折琼枝以为羞兮，精琼爢以为粻。","为余驾飞龙兮，杂瑶象以为车。","何离心之可同兮？","吾将远逝以自疏。","邅吾道夫昆仑兮，路修远以周流。","扬云霓之晻蔼兮，鸣玉鸾之啾啾。","朝发轫于天津兮，夕余至乎西极。","凤皇翼其承旗兮，高翱翔之翼翼。","忽吾行此流沙兮，遵赤水而容与。","麾蛟龙使梁津兮，诏西皇使涉予。","路修远以多艰兮，腾众车使径待。","路不周以左转兮，指西海以为期。","屯余车其千乘兮，齐玉轪而并驰。","驾八龙之婉婉兮，载云旗之委蛇。","抑志而弭节兮，神高驰之邈邈。","奏《九歌》而舞《韶》兮，聊假日以偷乐。","陟升皇之赫戏兮，忽临睨夫旧乡。","仆夫悲余马怀兮，蜷局顾而不行。","乱曰：已矣哉！国无人莫我知兮，又何怀乎故都！","既莫足与为美政兮，吾将从彭咸之所居！"]},{"title":"东皇太一","category":3,"content":["吉日兮辰良，穆将愉兮上皇","抚长剑兮玉珥，璆锵鸣兮琳琅","瑶席兮玉瑱，盍将把兮琼芳","蕙肴蒸兮兰藉，奠桂酒兮椒浆","扬枹兮拊鼓，疏缓节兮安歌","陈竽瑟兮浩倡","灵偃蹇兮姣服，芳菲菲兮满堂","五音纷兮繁会，君欣欣兮乐康。"]},{"title":"云中君","category":3,"content":["浴兰汤兮沐芳，华采衣兮若英","灵连蜷兮既留，烂昭昭兮未央","謇将憺兮寿宫，与日月兮齐光","龙驾兮帝服，聊翱游兮周章","灵皇皇兮既降，猋远举兮云中","览冀洲兮有余，横四海兮焉穷","思夫君兮太息，极劳心兮忡忡"]},{"title":"湘君","category":3,"content":["君不行兮夷犹，蹇谁留兮中洲","美要眇兮宜修，沛吾乘兮桂舟","令沅湘兮无波，使江水兮安流","望夫君兮未来，吹参差兮谁思","驾飞龙兮北征，邅吾道兮洞庭","薜荔柏兮蕙绸，荪桡兮兰旌","望涔阳兮极浦，横大江兮扬灵","扬灵兮未极，女婵媛兮为余太息","横流涕兮潺湲，隐思君兮陫侧","桂棹兮兰枻，斵冰兮积雪","采薜荔兮水中，搴芙蓉兮木末","心不同兮媒劳，恩不甚兮轻绝","石濑兮浅浅，飞龙兮翩翩","交不忠兮怨长，期不信兮告余以不闲","朝骋骛兮江皋，夕弭节兮北渚","鸟次兮屋上，水周兮堂下","捐余玦兮江中，遗余佩兮醴浦","采芳洲兮杜若，将以遗兮下女","时不可兮再得，聊逍遥兮容与。"]},{"title":"湘夫人","category":3,"content":["帝子降兮北渚，目眇眇兮愁予","袅袅兮秋风，洞庭波兮木叶下","登白薠兮骋望，与佳期兮夕张","鸟何萃兮苹中，罾何为兮木上？","沅有茝兮醴有兰，思公子兮未敢言","荒忽兮远望，观流水兮潺湲","麋何食兮庭中，蛟何为兮水裔","朝驰余马兮江皋，夕济兮西澨","闻佳人兮召余，将腾驾兮偕逝","筑室兮水中，葺之兮荷盖","荪壁兮紫坛，播芳椒兮成堂","桂栋兮兰橑，辛夷楣兮药房","罔薜荔兮为帷，擗蕙櫋兮既张","白玉兮为镇，疏石兰兮为芳","芷葺兮荷屋，缭之兮杜衡","合百草兮实庭，建芳馨兮庑门","九嶷缤兮并迎，灵之来兮如云","捐余袂兮江中，遗余褋兮醴浦","搴汀洲兮杜若，将以遗兮远者","时不可兮骤得，聊逍遥兮容与！"]},{"title":"大司命","category":3,"content":["广开兮天门，纷吾乘兮玄云","令飘风兮先驱，使涷雨兮洒尘","君回翔兮以下，逾空桑兮从女","纷总总兮九州，何寿夭兮在予","高飞兮安翔，乘清气兮御阴阳","吾与君兮齐速，导帝之兮九坑","灵衣兮被被，玉佩兮陆离","一阴兮一阳，众莫知兮余所为","折疏麻兮瑶华，将以遗兮离居","老冉冉兮既极，不寖近兮愈疏","乘龙兮辚辚，高驰兮冲天","结桂枝兮延伫，羌愈思兮愁人","愁人兮奈何，愿若今兮无亏","固人命兮有当，孰离合兮何为？"]},{"title":"少司命","category":3,"content":["秋兰兮麋芜，罗生兮堂下","绿叶兮素华，芳菲菲兮袭予","夫人兮自有美子，荪何以兮愁苦","秋兰兮青青，绿叶兮紫茎","满堂兮美人，忽独与余兮目成","入不言兮出不辞，乘回风兮载云旗","悲莫悲兮生别离，乐莫乐兮新相知","荷衣兮蕙带，儵而来兮忽而逝","夕宿兮帝郊，君谁须兮云之际","与女沐兮咸池，曦女发兮阳之阿","望美人兮未来，临风怳兮浩歌","孔盖兮翠旌，登九天兮抚彗星","竦长剑兮拥幼艾，荪独宜兮为民正。"]},{"title":"东君","category":3,"content":["暾将出兮东方，照吾槛兮扶桑","抚余马兮安驱，夜皎皎兮既明","驾龙辀兮乘雷，载云旗兮委蛇","长太息兮将上，心低徊兮顾怀","羌声色兮娱人，观者儋兮忘归","縆瑟兮交鼓，萧钟兮瑶簴","鸣篪兮吹竽，思灵保兮贤姱","翾飞兮翠曾，展诗兮会舞","应律兮合节，灵之来兮敝日","青云衣兮白霓裳，举长矢兮射天狼","操余弧兮反沦降，援北斗兮酌桂浆","撰余辔兮高驰翔，杳冥冥兮以东行。"]},{"title":"河伯","category":3,"content":["与女游兮九河，冲风起兮水扬波","乘水车兮荷盖，驾两龙兮骖螭","登昆仑兮四望，心飞扬兮浩荡","日将暮兮怅忘归，惟极浦兮寤怀","鱼鳞屋兮龙堂，紫贝阙兮珠宫","灵何惟兮水中","乘白鼋兮逐文鱼，与女游兮河之渚","流澌纷兮将来下","子交手兮东行，送美人兮南浦","波滔滔兮来迎，鱼鳞鳞兮媵予。"]},{"title":"山鬼","category":3,"content":["若有人兮山之阿，被薜荔兮带女萝","既含睇兮又宜笑，子慕予兮善窈窕","乘赤豹兮从文狸，辛夷车兮结桂旗","被石兰兮带杜衡，折芬馨兮遗所思","余处幽篁兮终不见天，路险难兮独后来","表独立兮山之上，云容容兮而在下","杳冥冥兮羌昼晦，东风飘兮神灵雨","留灵修兮憺忘归，岁既晏兮孰华予","采三秀兮于山间，石磊磊兮葛蔓蔓","怨公子兮怅忘归，君思我兮不得闲","山中人兮芳杜若，饮石泉兮荫松柏","君思我兮然疑作","雷填填兮雨冥冥，猿啾啾兮狖夜鸣","风飒飒兮木萧萧，思公子兮徒离忧。"]},{"title":"国殇","category":3,"content":["操吴戈兮被犀甲，车错毂兮短兵接","旌蔽日兮敌若云，矢交坠兮士争先","凌余阵兮躐余行，左骖殪兮右刃伤","霾两轮兮絷四马，援玉枹兮击鸣鼓","天时怼兮威灵怒，严杀尽兮弃原野","出不入兮往不反，平原忽兮路超远","带长剑兮挟秦弓，首身离兮心不惩","诚既勇兮又以武，终刚强兮不可凌","身既死兮神以灵，魂魄毅兮为鬼雄。"]},{"title":"礼魂","category":3,"content":["成礼兮会鼓，","传芭兮代舞","姱女倡兮容与","春兰兮秋菊，","长无绝兮终古。"]},{"title":"天问","category":3,"content":["曰：","遂古之初，谁传道之？","上下未形，何由考之？","冥昭瞢暗，谁能极之？","冯翼惟象，何以识之？","明明暗暗，惟时何为？","阴阳三合，何本何化？","圜则九重，孰营度之？","惟兹何功，孰初作之？","斡维焉系，天极焉加？","八柱何当，东南何亏？","九天之际，安放安属？","隅隈多有，谁知其数？","天何所沓？","十二焉分？","日月安属？","列星安陈？","出自汤谷，次于蒙汜。","自明及晦，所行几里？","夜光何德，死则又育？","厥利维何，而顾菟在腹？","女岐无合，夫焉取九子？","伯强何处？","惠气安在？","何阖而晦？","何开而明？","角宿未旦，曜灵安藏？","不任汩鸿，师何以尚之？","佥曰","“何忧，何不课而行之？”","鸱龟曳衔，鲧何听焉？","顺欲成功，帝何刑焉？","永遏在羽山，夫何三年不施？","伯禹愎鲧，夫何以变化？","纂就前绪，遂成考功。","何续初继业，而厥谋不同？","洪泉极深，何以窴之？","地方九则，何以坟之？","河海应龙？","何尽何历？","鲧何所营？","禹何所成？","康回冯怒，墬何故以东南倾？","九州安错？","川谷何洿？","东流不溢，孰知其故？","东西南北，其修孰多？","南北顺椭，其衍几何？","昆仑悬圃，其尻安在？","增城九重，其高几里？","四方之门，其谁从焉？","西北辟启，何气通焉？","日安不到？","烛龙何照？","羲和之未扬，若华何光？","何所冬暖？","何所夏寒？","焉有石林？","何兽能言？","焉有虬龙，负熊以游？","雄虺九首，鯈忽焉在？","何所不死？","长人何守？","靡蓱九衢，枲华安居？","灵蛇吞象，厥大何如？","黑水玄趾，三危安在？","延年不死，寿何所止？","鲮鱼何所？","鬿堆焉处？","羿焉𪪼日？","乌焉解羽？","禹之力献功，降省下土四方。","焉得彼嵞山女，而通之于台桑？","闵妃匹合，厥身是继。","胡维嗜不同味，而快鼌饱？","启代益作后，卒然离蠥。","何启惟忧，而能拘是达？","皆归射鞫，而无害厥躬。","何后益作革，而禹播降？","启棘宾商，《九辨》《九歌》。","何勤子屠母，而死分竟地？","帝降夷羿，革孽夏民。","胡射夫河伯，而妻彼雒嫔？","冯珧利决，封豨是射。","何献蒸肉之膏，而后帝不若？","浞娶纯狐，眩妻爰谋。","何羿之射革，而交吞揆之？","阻穷西征，岩何越焉？","化而为黄熊，巫何活焉？","咸播秬黍，莆雚是营。","何由并投，而鲧疾修盈？","白蜺婴茀，胡为此堂？","安得夫良药，不能固臧？","天式从横，阳离爰死。","大鸟何鸣，夫焉丧厥体？","蓱号起雨，何以兴之？","撰体协胁，鹿何膺之？","鳌戴山抃，何以安之？","释舟陵行，何之迁之？","惟浇在户，何求于嫂？","何少康逐犬，而颠陨厥首？","女歧缝裳，而馆同爰止。","何颠易厥首，而亲以逢殆？","汤谋易旅，何以厚之？","覆舟斟寻，何道取之？","桀伐蒙山，何所得焉？","妺嬉何肆，汤何殛焉？","舜闵在家，父何以鳏？","尧不姚告，二女何亲？","厥萌在初，何所亿焉？","璜台十成，谁所极焉？","登立为帝，孰道尚之？","女娲有体，孰制匠之？","舜服厥弟，终然为害。","何肆犬豕，而厥身不危败？","吴获迄古，南岳是止。","孰期去斯，得两男子？","缘鹄饰玉，后帝是飨。","何承谋夏桀，终以灭丧？","帝乃降观，下逢伊挚。","何条放致罚，而黎服大说？","简狄在台，喾何宜？","玄鸟致贻，女何喜？","该秉季德，厥父是臧。","胡终弊于有扈，牧夫牛羊？","干协时舞，何以怀之？","平胁曼肤，何以肥之？","有扈牧竖，云何而逢？","击床先出，其命何从？","恒秉季德，焉得夫朴牛？","何往营班禄，不但还来？","昏微循迹，有狄不宁。","何繁鸟萃棘，负子肆情？","眩弟并淫，危害厥兄。","何变化以作诈，而后嗣逢长？","成汤东巡，有莘爰极。","何乞彼小臣，而吉妃是得？","水滨之木，得彼小子。","夫何恶之，媵有莘之妇？","汤出重泉，夫何辠尤？","不胜心伐帝，夫谁使挑之？","会朝争盟，何践吾期？","苍鸟群飞，孰使萃之？","列击纣躬，叔旦不嘉。","何亲揆发足，周之命以咨嗟？","授殷天下，其位安施？","反成乃亡，其罪伊何？","争遣伐器，何以行之？","并驱击翼，何以将之？","昭后成游，南土爰底。","厥利惟何，逢彼白雉？","穆王巧梅，夫何为周流？","环理天下，夫何索求？","妖夫曳炫，何号于市？","周幽谁诛？","焉得夫褒姒？","天命反侧，何罚何佑？","齐桓九会，卒然身杀。","彼王纣之躬，孰使乱惑？","何恶辅弼，谗谄是服？","比干何逆，而抑沈之？","雷开阿顺，而赐封之？","何圣人之一德，卒其异方？","梅伯受醢，箕子详狂？","稷维元子，帝何竺之？","投之于冰上，鸟何燠之？","何冯弓挟矢，殊能将之？","既惊帝切激，何逢长之？","伯昌号衰，秉鞭作牧。","何令彻彼岐社，命有殷国？","迁藏就岐，何能依？","殷有惑妇，何所讥？","受赐兹醢，西伯上告。","何亲就上帝罚，殷之命以不救？","师望在肆，昌何识？","鼓刀扬声，后何喜？","武发杀殷，何所悒？","载尸集战，何所急？","伯林雉经，维其何故？","何感天抑墬，夫谁畏惧？","皇天集命，惟何戒之？","受礼天下，又使至代之？","初汤臣挚，后兹承辅。","何卒官汤，尊食宗绪？","勋阖梦生，少离散亡。","何壮武历，能流厥严？","彭铿斟雉，帝何飨？","受寿永多，夫何久长？","中央共牧，后何怒？","蜂蛾微命，力何固？","惊女采薇，鹿何佑？","北至回水，萃何喜？","兄有噬犬，弟何欲？","易之以百两，卒无禄？","薄暮雷电，归何忧？","厥严不奉，帝何求？","伏匿穴处，爰何云？","荆勋作师，夫何长？","悟过改更，我又何言？","吴光争国，久余是胜。","何环穿自闾社丘陵，爰出子文？","吾告堵敖以不长。","何试上自予，忠名弥彰？"]},{"title":"惜诵","category":3,"content":["惜诵以致愍兮，发愤以抒情。","所作忠而言之兮，指苍天以为正。","令五帝使折中兮，戒六神与向服。","俾山川以备御兮，命咎繇使听直。","竭忠诚而事君兮，反离群而赘肬。","忘儇媚以背众兮，待明君其知之。","言与行其可迹兮，情与貌其不变。","故相臣莫若君兮，所以证之不远。","吾谊先君而后身兮，羌众人之所仇也。","专惟君而无他兮，又众兆之所雠也。","壹心而不豫兮，羌无可保也。","疾亲君而无他兮，有招祸之道也。","思君其莫我忠兮，忽忘身之贱贫。","事君而不贰兮，迷不知宠之门。","患何罪以遇罚兮，亦非余之所志也。","行不群以巅越兮，又众兆之所咍也。","纷逢尤以离谤兮，謇不可释也。","情沉抑而不达兮，又蔽而莫之白也。","心郁邑余侘傺兮，又莫察余之中情。","固烦言不可结而诒兮，愿陈志而无路。","退静默而莫余知兮，进号呼又莫吾闻。","申侘傺之烦惑兮，中闷瞀之忳忳。","昔余梦登天兮，魂中道而无杭。","吾使厉神占之兮，曰有志极而无旁。","终危独以离异兮，曰君可思而不可恃。","故众口其铄金兮，初若是而逢殆。","惩于羹者而吹齑兮，何不变此志也？","欲释阶而登天兮，犹有曩之态也。","众骇遽以离心兮，又何以为此伴也？","同极而异路兮，又何以为此援也？","晋申生之孝子兮，父信谗而不好。","行婞直而不豫兮，鲧功用而不就。","吾闻作忠以造怨兮，忽谓之过言。","九折臂而成医兮，吾至今而知其信然。","矰弋机而在上兮，罻罗张而在下。","设张辟以娱君兮，愿侧身而无所。","欲儃徊以干傺兮，恐重患而离尤。","欲高飞而远集兮，君罔谓汝何之？","欲横奔而失路兮，盖志坚而不忍。","背膺牉以交痛兮，心郁结而纡轸。","捣木兰以矫蕙兮，糳申椒以为粮。","播江离与滋菊兮，愿春日以为糗芳。","恐情质之不信兮，故重著以自明。","矫兹媚以私处兮，愿曾思而远身。"]},{"title":"涉江","category":3,"content":["余幼好此奇服兮，年既老而不衰。","带长铗之陆离兮，冠切云之崔嵬，被明月兮佩宝璐。","世混浊而莫余知兮，吾方高驰而不顾。","驾青虬兮骖白螭，吾与重华游兮瑶之圃。","登昆仑兮食玉英，与天地兮同寿，与日月兮同光。","哀南夷之莫吾知兮，旦余济乎江湘。","乘鄂渚而反顾兮，欸秋冬之绪风。","步余马兮山皋，邸余车兮方林。","乘舲船余上沅兮，齐吴榜以击汰。","船容与而不进兮，淹回水而疑滞。","朝发枉渚兮，夕宿辰阳。","苟余心其端直兮，虽僻远之何伤。","入溆浦余儃徊兮，迷不知吾所如。","深林杳以冥冥兮，猿狖之所居。","山峻高以蔽日兮，下幽晦以多雨。","霰雪纷其无垠兮，云霏霏而承宇。","哀吾生之无乐兮，幽独处乎山中。","吾不能变心而从俗兮，固将愁苦而终穷。","接舆髡首兮，桑扈臝行。","忠不必用兮，贤不必以。","伍子逢殃兮，比干菹醢。","与前世而皆然兮，吾又何怨乎今之人！","余将董道而不豫兮，固将重昏而终身！","乱曰：","鸾鸟凤皇，日以远兮。","燕雀乌鹊，巢堂坛兮。","露申辛夷，死林薄兮。","腥臊并御，芳不得薄兮。","阴阳易位，时不当兮。","怀信佗傺，忽乎吾将行兮！"]},{"title":"哀郢","category":3,"content":["皇天之不纯命兮，何百姓之震愆？","民离散而相失兮，方仲春而东迁。","去故乡而就远兮，遵江夏以流亡。","出国门而轸怀兮，甲之鼌吾以行。","发郢都而去闾兮，怊荒忽其焉极？","楫齐扬以容与兮，哀见君而不再得。","望长楸而太息兮，涕淫淫其若霰。","过夏首而西浮兮，顾龙门而不见。","心婵媛而伤怀兮，眇不知其所跖。","顺风波以从流兮，焉洋洋而为客。","凌阳侯之汜滥兮，忽翱翔之焉薄。","心絓结而不解兮，思蹇产而不释。","将运舟而下浮兮，上洞庭而下江。","去终古之所居兮，今逍遥而来东。","羌灵魂之欲归兮，何须臾而忘反。","背夏浦而西思兮，哀故都之日远。","登大坟以远望兮，聊以舒吾忧心。","哀州土之平乐兮，悲江介之遗风。","当陵阳之焉至兮，淼南渡之焉如？","曾不知夏之为丘兮，孰两东门之可芜？","心不怡之长久兮，忧与愁其相接。","惟郢路之辽远兮，江与夏之不可涉。","忽若不信兮，至今九年而不复。","惨郁郁而不通兮，蹇侘傺而含戚。","外承欢之汋约兮，谌荏弱而难持。","忠湛湛而愿进兮，妒被离而鄣之。","尧舜之抗行兮，瞭杳杳而薄天。","众谗人之嫉妒兮，被以不慈之伪名。","憎愠惀之修美兮，好夫人之慷慨。","众踥蹀而日进兮，美超远而逾迈。","乱曰：","曼余目以流观兮，冀一反之何时？","鸟飞反故乡兮，狐死必首丘。","信非吾罪而弃逐兮，何日夜而忘之？"]},{"title":"抽思","category":3,"content":["心郁郁之忧思兮，独永叹乎增伤。","思蹇产之不释兮，曼遭夜之方长。","悲秋风之动容兮，何回极之浮浮。","数惟荪之多怒兮，伤余心之忧忧。","愿摇起而横奔兮，览民尤以自镇。","结微情以陈词兮，矫以遗夫美人。","昔君与我诚言兮，曰黄昏以为期。","羌中道而回畔兮，反既有此他志。","憍吾以其美好兮，览余以其修姱。","与余言而不信兮，盖为余而造怒。","愿承闲而自察兮，心震悼而不敢。","悲夷犹而冀进兮，心怛伤之憺憺。","兹历情以陈辞兮，荪详聋而不闻。","固切人之不媚兮，众果以我为患。","初吾所陈之耿著兮，岂至今其庸亡？","何独乐斯之謇謇兮？","愿荪美之可光。","望三王以为像兮，指彭咸以为仪。","夫何极而不至兮，故远闻而难亏。","善不由外来兮，名不可以虚作。","孰无施而有报兮，孰不实而有获？","少歌曰：与美人抽思兮，并日夜而无正。","憍吾以其美好兮，敖朕辞而不听。","倡曰：","有鸟自南兮，来集汉北。","好姱佳丽兮，牉独处此异域。","惸茕独而不群兮，又无良媒在其侧。","道卓远而日忘兮，愿自申而不得。","望北山而流涕兮，临流水而太息。","望孟夏之短夜兮，何晦明之若岁？","惟郢路之辽远兮，魂一夕而九逝。","曾不知路之曲直兮，南指月与列星。","愿径逝而未得兮，魂识路之营营。","何灵魂之信直兮，人之心不与吾心同！","理弱而媒不通兮，尚不知余之从容。","乱曰：","长濑湍流，溯江潭兮。","狂顾南行，聊以娱心兮。","轸石崴嵬，蹇吾愿兮。","超回志度，行隐进兮。","低徊夷犹，宿北姑兮。","烦冤瞀容，实沛徂兮。","愁叹苦神，灵遥思兮。","路远处幽，又无行媒兮。","道思作颂，聊以自救兮。","忧心不遂，斯言谁告兮。"]},{"title":"怀沙","category":3,"content":["滔滔孟夏兮，草木莽莽。","伤怀永哀兮，汩徂南土。","眴兮杳杳，孔静幽默。","郁结纡轸兮，离慜而长鞠。","抚情效志兮，冤屈而自抑。","刓方以为圜兮，常度未替。","易初本迪兮，君子所鄙。","章画志墨兮，前图未改。","内厚质正兮，大人所盛。","巧倕不斲兮，孰察其拨正。","玄文处幽兮，蒙瞍谓之不章","离娄微睇兮，瞽以为无明。","变白以为黑兮，倒上以为下。","凤皇在笯兮，鸡鹜翔舞。","同糅玉石兮，一概而相量。","夫惟党人之鄙固兮，羌不知余之所臧。","任重载盛兮，陷滞而不济。","怀瑾握瑜兮，穷不知所示。","邑犬之群吠兮，吠所怪也。","非俊疑杰兮，固庸态也。","文质疏内兮，众不知余之异采。","材朴委积兮，莫知余之所有。","重仁袭义兮，谨厚以为丰。","重华不可遌兮，孰知余之从容！","古固有不并兮，岂知其何故也？","汤禹久远兮，邈而不可慕也？","惩违改忿兮，抑心而自强。","离慜而不迁兮，愿志之有像。","进路北次兮，日昧昧其将暮。","舒忧娱哀兮，限之以大故。","乱曰：","浩浩沅湘，分流汩兮。","修路幽蔽，道远忽兮。","怀质抱情，独无匹兮。","伯乐既没，骥焉程兮。","民生禀命，各有所错兮。","定心广志，余何所畏惧兮？","曾伤爰哀，永叹喟兮。","世浑浊莫吾知，人心不可谓兮。","知死不可让，愿勿爱兮。","明告君子，吾将以为类兮。"]},{"title":"思美人","category":3,"content":["思美人兮，揽涕而𥩟眙。","媒绝路阻兮，言不可结而诒。","蹇蹇之烦冤兮，陷滞而不发。","申旦以舒中情兮，志沉菀而莫达。","愿寄言于浮云兮，遇丰隆而不将。","因归鸟而致辞兮，羌迅高而难当。","高辛之灵盛兮，遭玄鸟而致诒。","欲变节以从俗兮，媿易初而屈志。","独历年而离愍兮，羌凭心犹未化。","宁隐闵而寿考兮，何变易之可为！","知前辙之不遂兮，未改此度。","车既覆而马颠兮，蹇独怀此异路。","勒骐骥而更驾兮，造父为我操之，","迁逡次而勿驱兮，聊假日以须是时。","指嶓冢之西隈兮，与𫄸黄以为期。","开春发岁兮，白日出之悠悠。","吾将荡志而愉乐兮，遵江夏以娱忧。","揽大薄之芳茝兮，搴长洲之宿莽。","惜吾不及古人兮，吾谁与玩此芳草？","解萹薄与杂菜兮，备以为交佩。","佩缤纷以缭转兮，遂萎绝而离异。","吾且儃徊以娱忧兮，观南人之变态。","窃快在中心兮，扬厥凭而不竢。","芳与泽其杂糅兮，羌芳华自中出。","纷郁郁其远蒸兮，满内而外扬。","情与质信可保兮，羌居蔽而闻章。","令薜荔以为理兮，惮举趾而缘木。","因芙蓉而为媒兮，惮褰裳而濡足。","登高吾不说兮，入下吾不能。","固朕形之不服兮，然容与而狐疑。","广遂前画兮，未改此度也。","命则处幽吾将罢兮，愿及白日之未暮也。","独茕茕而南行兮，思彭咸之故也。"]},{"title":"惜往日","category":3,"content":["惜往日之曾信兮，受命诏以昭时。","奉先功以照下兮，明法度之嫌疑。","国富强而法立兮，属贞臣而日竢。","秘密事之载心兮，虽过失犹弗治。","心纯庞而不泄兮，遭谗人而嫉之。","君含怒而待臣兮，不清澈其然否。","蔽晦君之聪明兮，虚惑误又以欺。","弗参验以考实兮，远迁臣而弗思。","信谗谀之浑浊兮，盛气志而过之。","何贞臣之无罪兮，被离谤而见尤。","惭光景之诚信兮，身幽隐而备之。","临沅湘之玄渊兮，遂自忍而沉流。","卒没身而绝名兮，惜壅君之不昭。","君无度而弗察兮，使芳草为薮幽。","焉舒情而抽信兮，恬死亡而不聊。","独障壅而弊隐兮，使贞臣为无由。","闻百里之为虏兮，伊尹烹于庖厨。","吕望屠于朝歌兮，宁戚歌而饭牛。","不逢汤武与桓缪兮，世孰云而知之。","吴信谗而弗味兮，子胥死而后忧。","介子忠而立枯兮，文君寤而追求。","封介山而为之禁兮，报大德之优游。","思久故之亲身兮，因缟素而哭之。","或忠信而死节兮，或𫍙谩而不疑。","弗省察而按实兮，听谗人之虚辞。","芳与泽其杂糅兮，孰申旦而别之？","何芳草之早殀兮，微霜降而下戒。","谅聪不明而蔽壅兮，使谗谀而日得。","自前世之嫉贤兮，谓蕙若其不可佩。","妒佳冶之芬芳兮，嫫母姣而自好。","虽有西施之美容兮，谗妒入以自代。","愿陈情以白行兮，得罪过之不意。","情冤见之日明兮，如列宿之错置。","乘骐骥而驰骋兮，无辔衔而自载","乘泛泭以下流兮，无舟楫而自备。","背法度而心治兮，辟与此其无异。","宁溘死而流亡兮，恐祸殃之有再。","不毕辞而赴渊兮，惜壅君之不识。"]},{"title":"橘颂","category":3,"content":["后皇嘉树，橘徕服兮。","受命不迁，生南国兮。","深固难徙，更壹志兮。","绿叶素荣，纷其可喜兮。","曾枝剡棘，圆果抟兮。","青黄杂糅，文章烂兮。","精色内白，类任道兮。","纷缊宜修，姱而不丑兮。","嗟尔幼志，有以异兮。","独立不迁，岂不可喜兮？","深固难徙，廓其无求兮。","苏世独立，横而不流兮。","闭心自慎，终不失过兮。","秉德无私，参天地兮。","愿岁并谢，与长友兮。","淑离不淫，梗其有理兮。","年岁虽少，可师长兮。","行比伯夷，置以为像兮。"]},{"title":"悲回风","category":3,"content":["悲回风之摇蕙兮，心冤结而内伤。","物有微而陨性兮，声有隐而先倡。","夫何彭咸之造思兮，暨志介而不忘！","万变其情岂可盖兮，孰虚伪之可长？","鸟兽鸣以号群兮，草苴比而不芳。","鱼葺鳞以自别兮，蛟龙隐其文章。","故荼荠不同亩兮，兰茝幽而独芳。","惟佳人之永都兮，更统世以自贶。","眇远志之所及兮，怜浮云之相羊。","介眇志之所惑兮，窃赋诗之所明。","惟佳人之独怀兮，折若椒以自处。","曾歔欷之嗟嗟兮，独隐伏而思虑。","涕泣交而凄凄兮，思不眠以至曙。","终长夜之曼曼兮，掩此哀而不去。","寤从容以周流兮，聊逍遥以自恃。","伤太息之愍怜兮，气于邑而不可止。","𫄙思心以为𬙋兮，编愁苦以为膺。","折若木以弊光兮，随飘风之所仍。","存彷佛而不见兮，心踊跃其若汤。","抚珮衽以案志兮，超惘惘而遂行。","岁曶曶其若颓兮，时亦冉冉而将至。","薠蘅槁而节离兮，芳以歇而不比。","怜思心之不可惩兮，证此言之不可聊。","宁溘死而流亡兮，不忍此心之常愁。","孤子吟而抆泪兮，放子出而不还。","孰能思而不隐兮，照彭咸之所闻。","登石峦以远望兮，路眇眇之默默。","入景响之无应兮，闻省想而不可得。","愁郁郁之无快兮，居戚戚而不可解。","心鞿羁而不开兮，气缭转而自缔。","穆眇眇之无垠兮，莽芒芒之无仪。","声有隐而相感兮，物有纯而不可为。","邈漫漫之不可量兮，缥绵绵之不可纡。","愁悄悄之常悲兮，翩冥冥之不可娱。","凌大波而流风兮，讬彭咸之所居。","上高岩之峭岸兮，处雌蜺之标颠。","据青冥而摅虹兮，遂儵忽而扪天。","吸湛露之浮源兮，漱凝霜之雰雰。","依风穴以自息兮，忽倾寤以婵媛。","冯昆仑以澂雾兮，隐渂山以清江。","惮涌湍之礚礚兮，听波声之汹汹。","纷容容之无经兮，罔芒芒之无纪。","轧洋洋之无从兮，驰委移之焉止？","漂翻翻其上下兮，翼遥遥其左右。","泛潏潏其前后兮，伴张驰之信期。","观炎气之相仍兮，窥烟液之所积。","悲霜雪之俱下兮，听潮水之相击。","借光景以往来兮，施黄棘之枉策。","求介子之所存兮，见伯夷之放迹。","心调度而弗去兮，刻著志之无适。","曰吾怨往昔之所冀兮，悼来者之悐悐。","浮江淮而入海兮，从子胥而自适。","望大河之洲渚兮，悲申徒之抗迹。","骤谏君而不听兮，重任石之何益？","心絓结而不解兮，思蹇产而不释。"]},{"title":"远游","category":3,"content":["悲时俗之迫阨兮，愿轻举而远游。","质菲薄而无因兮，焉讬乘而上浮？","遭沈浊而污秽兮，独郁结其谁语！","夜耿耿而不寐兮，魂营营而至曙。","惟天地之无穷兮，哀人生之长勤。","往者余弗及兮，来者吾不闻。","步徙倚而遥思兮，怊惝怳而乖怀。","意荒忽而流荡兮，心愁凄而增悲。","神倏忽而不反兮，形枯槁而独留。","内惟省以操端兮，求正气之所由。","漠虚静以恬愉兮，澹无为而自得。","闻赤松之清尘兮，愿承风乎遗则。","贵真人之休德兮，美往世之登仙","与化去而不见兮，名声著而日延。","奇傅说之讬辰星兮，羡韩众之得一。","形穆穆以浸远兮，离人群而遁逸。","因气变而遂曾举兮，忽神奔而鬼怪。","时仿佛以遥见兮，精晈晈以往来。","超氛埃而淑邮兮，终不反其故都。","免众患而不惧兮，世莫知其所如。","恐天时之代序兮，耀灵晔而西征。","微霜降而下沦兮，悼芳草之先蘦。","聊仿佯而逍遥兮，永历年而无成。","谁可与玩斯遗芳兮？","长向风而舒情。","高阳邈以远兮，余将焉所程？","重曰：","春秋忽其不淹兮，奚久留此故居。","轩辕不可攀援兮，吾将从王乔而娱戏。","餐六气而饮沆瀣兮，漱正阳而含朝霞。","保神明之清澄兮，精气入而麤秽除。","顺凯风以从游兮，至南巢而壹息。","见王子而宿之兮，审壹气之和德。","曰“道可受兮，不可传","其小无内兮，其大无垠。","毋滑而魂兮，彼将自然","壹气孔神兮，于中夜存。","虚以待之存，无为之先","庶类以成兮，此德之门。”","闻至贵而遂徂兮，忽乎吾将行。","仍羽人于丹丘，留不死之旧乡。","朝濯发于汤谷兮，夕晞余身兮九阳。","吸飞泉之微液兮，怀琬琰之华英。","玉色頩以脕颜兮，精醇粹而始壮。","质销铄以汋约兮，神要眇以淫放。","嘉南州之炎德兮，丽桂树之冬荣","山萧条而无兽兮，野寂漠其无人。","载营魄而登霞兮，掩浮云而上征。","命天阍其开关兮，排阊阖而望予。","召丰隆使先导兮，问太微之所居。","集重阳入帝宫兮，造旬始而观清都。","朝发轫于太仪兮，夕始临乎于微闾。","屯余车之万乘兮，纷容与而并驰。","驾八龙之婉婉兮，载云旗之逶蛇。","建雄虹之采旄兮，五色杂而炫耀。","服偃蹇以低昂兮，骖连蜷以骄骜。","骑胶葛以杂乱兮，斑漫衍而方行。","撰余辔而正策兮，吾将过乎句芒。","历太皓以右转兮，前飞廉以启路。","阳杲杲其未光兮，凌天地以径度。","风伯为余先驱兮，氛埃辟而清凉。","凤凰翼其承旗兮，遇蓐收乎西皇。","揽慧星以为旍兮，举斗柄以为麾。","叛陆离其上下兮，游惊雾之流波。","时暧曃其曭莽兮，召玄武而奔属。","后文昌使掌行兮，选署众神以并毂。","路漫漫其修远兮，徐弭节而高厉。","左雨师使径侍兮，右雷公以为卫。","欲度世以忘归兮，意姿睢以抯挢。","内欣欣而自美兮，聊媮娱以淫乐。","涉青云以泛滥游兮，忽临睨夫旧乡。","仆夫怀余心悲兮，边马顾而不行。","思旧故以想象兮，长太息而掩涕。","汜容与而遐举兮，聊抑志而自弭。","指炎神而直驰兮，吾将往乎南疑。","览方外之荒忽兮，沛罔瀁而自浮。","祝融戒而跸御兮，腾告鸾鸟迎宓妃。","张咸池奏承云兮，二女御九韶歌。","使湘灵鼓瑟兮，令海若舞冯夷。","玄螭虫象并出进兮，形蟉虬而逶蛇。","雌蜺便娟以增挠兮，鸾鸟轩翥而翔飞。","音乐博衍无终极兮，焉乃逝以徘徊。","舒并节以驰骛兮，逴绝垠乎寒门。","轶迅风于清源兮，从颛顼乎增冰。","历玄冥以邪径兮，乘间维以反顾。","召黔赢而见之兮，为余先乎平路。","经营四方兮，周流六漠。","上至列缺兮，降望大壑。","下峥嵘而无地兮，上寥廓而无天。","视倏忽而无见兮，听惝恍而无闻。","超无为以至清兮，与泰初而为邻。"]},{"title":"卜居","category":3,"content":["屈原既放，三年不得复见。竭知尽忠而蔽障于谗。心烦虑乱，不知所从。乃往见太卜郑詹尹曰：“余有所疑，愿因先生决之。”詹尹乃端策拂龟，曰：“君将何以教之？”","屈原曰：“吾宁悃悃款款，朴以忠乎，将送往劳来，斯无穷乎？宁诛锄草茅以力耕乎，将游大人以成名乎？宁正言不讳以危身乎，将从俗富贵以偷生乎？宁超然高举以保真乎，将哫訾栗斯，喔咿儒儿，以事妇人乎？宁廉洁正直以自清乎，将突梯滑稽，如脂如韦，以洁楹乎？宁昂昂若千里之驹乎，将泛泛若水中之凫，与波上下，偷以全吾躯乎？宁与骐骥亢轭乎，将随驽马之迹乎？宁与黄鹄比翼乎，将与鸡鹜争食乎？此孰吉孰凶？何去何从？世溷浊而不清：蝉翼为重，千钧为轻黄钟毁弃，瓦釜雷鸣谗人高张，贤士无名。吁嗟默默兮，谁知吾之廉贞！”","詹尹乃释策而谢曰：“夫尺有所短，寸有所长物有所不足，智有所不明数有所不逮，神有所不通。用君之心，行君之意。龟策诚不能知此事。”"]},{"title":"渔父","category":3,"content":["屈原既放，游于江潭，行吟泽畔，颜色憔悴，形容枯槁。渔父见而问之曰：“子非三闾大夫与？何故至于斯？”屈原曰：“举世皆浊我独清，众人皆醉我独醒，是以见放。”","渔父曰：“圣人不凝滞于物，而能与世推移。世人皆浊，何不淈其泥而扬其波？众人皆醉，何不𫗦其糟而歠其醨？何故深思高举，自令放为？”","屈原曰：“吾闻之，新沐者必弹冠，新浴者必振衣安能以身之察察，受物之汶汶者乎？宁赴湘流，葬于江鱼之腹中。安能以皓皓之白，而蒙世俗之尘埃乎?”","渔父莞尔而笑，鼓枻而去。","乃歌曰：“沧浪之水清兮，可以濯吾缨。沧浪之水浊兮，可以濯吾足。”遂去，不复与言。"]},{"title":"九辩","category":3,"content":["悲哉，秋之为气也！萧瑟兮草木摇落而变衰。","憭栗兮若在远行，登山临水兮送将归。","泬漻兮天高而气清，寂寥兮收潦而水清。","憯凄增欷兮，薄寒之中人，怆怳懭悢兮，去故而就新。","坎廪兮贫士失职而志不平，廓落兮羁旅而无友生，惆怅兮而私自怜！","燕翩翩其辞归兮，蝉寂漠而无声。","雁廱廱而南游兮，鹍鸡啁哳而悲鸣。","独申旦而不寐兮，哀蟋蟀之宵征。","时亹亹而过中兮，蹇淹留而无成。","悲忧穷戚兮独处廓，有美一人兮心不绎。","去乡离家兮来远客，超逍遥兮今焉薄！","专思君兮不可化，君不知兮可奈何！","蓄怨兮积思，心烦憺兮忘食事。","原一见兮道余意，君之心兮与余异。","车既驾兮朅而归，不得见兮心伤悲。","倚结𫐉兮长太息，涕潺湲兮下沾轼。","忼慨绝兮不得，中瞀乱兮迷惑。","私自怜兮何极？","心怦怦兮谅直。","皇天平分四时兮，窃独悲此凛秋。","白露既下百草兮，奄离披此梧楸。","去白日之昭昭兮，袭长夜之悠悠。","离芳蔼之方壮兮，余萎约而悲愁。","秋既先戒以白露兮，冬又申之以严霜。","收恢台之孟夏兮，然欿傺而沉藏。","叶烟邑而无色兮，枝烦挐而交横。","颜淫溢而将罢兮，柯仿佛而萎黄。","萷櫹椮之可哀兮，形销铄而瘀伤。","惟其纷糅而将落兮，恨其失时而无当。","揽𬴂辔而下节兮，聊逍遥以相佯。","岁忽忽而遒尽兮，恐余寿之弗将。","悼余生之不时兮，逢此世之俇攘。","澹容与而独倚兮，蟋蟀鸣此西堂。","心怵惕而震荡兮，何所忧之多方。","卬明月而太息兮，步列星而极明。","窃悲夫蕙华之曾敷兮，纷旖旎乎都房。","何曾华之无实兮，从风雨而飞飏！","以为君独服此蕙兮，羌无以异于众芳。","闵奇思之不通兮，将去君而高翔。","心闵怜之惨凄兮，愿一见而有明。","重无怨而生离兮，中结轸而增伤。","岂不郁陶而思君兮？","君之门以九重！猛犬狺狺而迎吠兮，关梁闭而不通。","皇天淫溢而秋霖兮，后土何时而得漧？","块独守此无泽兮，仰浮云而永叹！何时俗之工巧兮？","背绳墨而改错！郤骐骥而不乘兮，策驽骀而取路。","当世岂无骐骥兮，诚莫之能善御。","见执辔者非其人兮，故𩧺跳而远去。","凫雁皆唼夫梁藻兮，凤愈飘翔而高举。","圜凿而方枘兮，吾固知其鉏铻而难入。","众鸟皆有所登栖兮，凤独遑遑而无所集。","原衔枚而无言兮，尝被君之渥洽。","太公九十乃显荣兮，诚未遇其匹合。","谓骐骥兮安归？","谓凤皇兮安栖？","变古易俗兮世衰，今之相者兮举肥。","骐骥伏匿而不见兮，凤皇高飞而不下。","鸟兽犹知怀德兮，何云贤士之不处？","骥不骤进而求服兮，凤亦不贪𫗪而妄食。","君弃远而不察兮，虽原忠其焉得？","欲寂漠而绝端兮，窃不敢忘初之厚德。","独悲愁其伤人兮，冯郁郁其何极？","霜露惨凄而交下兮，心尚幸其弗济。","霰雪雰糅其增加兮，乃知遭命之将至。","原徼幸而有待兮，泊莽莽与野草同死。","原自往而径游兮，路壅绝而不通。","欲循道而平驱兮，又未知其所从。","然中路而迷惑兮，自压桉而学诵。","性愚陋以褊浅兮，信未达乎从容。","窃美申包胥之气盛兮，恐时世之不固。","何时俗之工巧兮？","灭规矩而改凿！独耿介而不随兮，原慕先圣之遗教。","处浊世而显荣兮，非余心之所乐。","与其无义而有名兮，宁穷处而守高。","食不媮而为饱兮，衣不苟而为温。","窃慕诗人之遗风兮，原讬志乎素餐。","蹇充倔而无端兮，泊莽莽而无垠。","无衣裘以御冬兮，恐溘死不得见乎阳春。","靓杪秋之遥夜兮，心缭悷而有哀。","春秋逴逴而日高兮，然惆怅而自悲。","四时递来而卒岁兮，阴阳不可与俪偕。","白日晼晚其将入兮，明月销铄而减毁。","岁忽忽而遒尽兮，老冉冉而愈弛。","心摇悦而日幸兮，然怊怅而无冀。","中憯恻之凄怆兮，长太息而增欷。","年洋洋以日往兮，老嵺廓而无处。","事亹亹而觊进兮，蹇淹留而踌躇。","何泛滥之浮云兮？","猋壅蔽此明月。","忠昭昭而原见兮，然霠曀而莫达。","原皓日之显行兮，云蒙蒙而蔽之。","窃不自聊而原忠兮，或黕点而污之。","尧舜之抗行兮，瞭冥冥而薄天。","何险巇之嫉妒兮？","被以不慈之伪名。","彼日月之照明兮，尚黯黮而有瑕。","何况一国之事兮，亦多端而胶加。","被荷裯之晏晏兮，然潢洋而不可带。","既骄美而伐武兮，负左右之耿介。","憎愠惀之修美兮，好夫人之慷慨。","众踥蹀而日进兮，美超远而逾迈。","农夫辍耕而容与兮，恐田野之芜秽。","事緜緜而多私兮，窃悼后之危败。","世雷同而炫曜兮，何毁誉之昧昧！","今修饰而窥镜兮，后尚可以窜藏。","愿寄言夫流星兮，羌倏忽而难当。","卒壅蔽此浮云，下暗漠而无光。","尧舜皆有所举任兮，故高枕而自适。","谅无怨于天下兮，心焉取此怵惕？","乘骐骥之浏浏兮，驭安用夫强策？","谅城郭之不足恃兮，虽重介之何益？","邅翼翼而无终兮，忳惛惛而愁约。","生天地之若过兮，功不成而无嶜。","原沉滞而不见兮，尚欲布名乎天下。","然潢洋而不遇兮，直怐愗而自苦。","莽洋洋而无极兮，忽翱翔之焉薄？","国有骥而不知乘兮，焉皇皇而更索？","宁戚讴于车下兮，桓公闻而知之。","无伯乐之相善兮，今谁使乎誉之？","罔流涕以聊虑兮，惟著意而得之。","纷纯纯之愿忠兮，妒被离而鄣之。","原赐不肖之躯而别离兮，放游志乎云中。","乘精气之抟抟兮，骛诸神之湛湛。","骖白霓之习习兮，历群灵之丰丰。","左朱雀之茇茇兮，右苍龙之躣躣。","属雷师之阗阗兮，通飞廉之衙衙。","前轻辌之锵锵兮，后辎乘之从从。","载云旗之委蛇兮，扈屯骑之容容。","计专专之不可化兮，原遂推而为臧。","赖皇天之厚德兮，还及君之无恙！"]},{"title":"招魂","category":3,"content":["朕幼清以廉洁兮，身服义而未沫。","主此盛德兮，牵于俗而芜秽。","上无所考此盛德兮，长离殃而愁苦。","帝告巫阳曰：“有人在下，我欲辅之。魂魄离散，汝筮予之。”","巫阳对曰：“掌梦！上帝其难从。若必筮予之，恐后之谢，不能复用。”","巫阳焉乃下招曰：魂兮归来！去君之恒干，何为四方些？","舍君之乐处，而离彼不祥些！魂兮归来！东方不可以讬些。","长人千仞，惟魂是索些。","十日代出，流金铄石些。","彼皆习之，魂往必释些。","归来兮！不可以讬些。","魂兮归来！南方不可以止些。","雕题黑齿，得人肉以祀，以其骨为醢些。","蝮蛇蓁蓁，封狐千里些。","雄虺九首，往来倏忽，吞人以益其心些。","归来兮！不可久淫些。","魂兮归来！西方之害，流沙千里些。","旋入雷渊，爢散而不可止些。","幸而得脱，其外旷宇些。","赤蚁若象，玄蜂若壶些。","五谷不生，丛菅是食些。","其土烂人，求水无所得些。","彷徉无所倚，广大无所极些。","归来兮！恐自遗贼些。","魂兮归来！北方不可以止些。","增冰峨峨，飞雪千里些。","归来兮！不可以久些。","魂兮归来！君无上天些。","虎豹九关，啄害下人些。","一夫九首，拔木九千些。","豺狼从目，往来侁侁些。","悬人以嬉，投之深渊些。","致命于帝，然后得瞑些。","归来！往恐危身些。","魂兮归来！君无下此幽都些。","土伯九约，其角觺觺些。","敦脄血拇，逐人伂𬳵𬳵些。","参目虎首，其身若牛些。","此皆甘人，归来！恐自遗灾些。","魂兮归来！入修门些。","工祝招君，背行先些。","秦篝齐缕，郑绵络些。","招具该备，永啸呼些。","魂兮归来！反故居些。","天地四方，多贼奸些。","像设君室，静闲安些。","高堂邃宇，槛层轩些。","层台累榭，临高山些。","网户朱缀，刻方连些。","冬有穾厦，夏室寒些。","川谷径复，流潺湲些。","光风转蕙，泛崇兰些。","经堂入奥，朱尘筵些。","砥室翠翘，挂曲琼些。","翡翠珠被，烂齐光些。","蒻阿拂壁，罗帱张些。","纂组绮缟，结琦璜些。","室中之观，多珍怪些。","兰膏明烛，华容备些。","二八侍宿，射递代些。","九侯淑女，多迅众些。","盛鬋不同制，实满宫些。","容态好比，顺弥代些。","弱颜固植，謇其有意些。","姱容修态，絚洞房些。","蛾眉曼睩，目腾光些。","靡颜腻理，遗视矊些。","离榭修幕，侍君之闲些。","悲帷翠帐，饰高堂些。","红壁沙版，玄玉梁些。","仰观刻桷，画龙蛇些。","坐堂伏槛，临曲池些。","芙蓉始发，杂芰荷些。","紫茎屏风，文缘波些。","文异豹饰，侍陂陁些。","轩辌既低，步骑罗些。","兰薄户树，琼木篱些。","魂兮归来！何远为些？","室家遂宗，食多方些。","稻粢穱麦，挐黄梁些。","大苦醎酸，辛甘行些。","肥牛之腱，臑若芳些。","和酸若苦，陈吴羹些。","胹鳖炮羔，有柘浆些。","鹄酸臇凫，煎鸿鸧些。","露鸡臛蠵，厉而不爽些。","粔籹蜜饵，有𫗠𫗮些。","瑶浆蜜勺，实羽觞些。","挫糟冻饮，酎清凉些。","华酌既陈，有琼浆些。","归来反故室，敬而无妨些。","肴羞未通，女乐罗些。","敶钟按鼓，造新歌些。","《涉江》《采菱》，发《扬荷》些。","美人既醉，朱颜酡些。","嬉光眇视，目曾波些。","被文服纤，丽而不奇些。","长发曼鬋，艳陆离些。","二八齐容，起郑舞些。","衽若交竿，抚案下些。","竽瑟狂会，搷鸣鼓些。","宫庭震惊，发<激楚>些。","吴歈蔡讴，奏大吕些。","士女杂坐，乱而不分些。","放敶组缨，班其相纷些。","郑卫妖玩，来杂陈些。","《激楚》之结，独秀先些。","菎蔽象棋，有六簙些。","分曹并进，遒相迫些。","成枭而牟，呼五白些。","晋制犀比，费白日些。","铿钟摇簴，揳梓瑟些。","娱酒不废，沈日夜些。","兰膏明烛，华灯错些。","结撰至思，兰芳假些。","人有所极，同心赋些。","酎饮尽欢，乐先故些。","魂兮归来！反故居些。","乱曰：献岁发春兮，汨吾南征。","菉苹齐叶兮，白芷生。","路贯庐江兮，左长薄。","倚沼畦瀛兮，遥望博。","青骊结驷兮，齐千乘。","悬火延起兮，玄颜烝。","步及骤处兮，诱骋先。","抑骛若通兮，引车右还。","与王趋梦兮，课后先。","君王亲发兮，惮青兕。","朱明承夜兮，时不可以淹。","皋兰被径兮，斯路渐。","湛湛江水兮，上有枫。","目极千里兮，伤春心。","魂兮归来，哀江南！"]},{"title":"大招","category":3,"content":["青春受谢，白日昭只。","春气奋发，万物遽只。","冥凌浃行，魂无逃只。","魂魄归来！无远遥只。","魂乎归来！无东无西，无南无北只。","东有大海，溺水浟浟只。","螭龙并流，上下悠悠只。","雾雨淫淫，白皓胶只。","魂乎无东！汤谷寂寥只。","魂乎无南！南有炎火千里，蝮蛇蜒只。","山林险隘，虎豹蜿只。","鰅鳙短狐，王虺骞只。","魂乎无南！蜮伤躬只","魂乎无西！西方流沙，漭洋洋只。","豕首纵目，被发鬤只。","长爪踞牙，诶笑狂只。","魂乎无西！多害伤只。","魂乎无北！北有寒山，趠龙赩只。","代水不可涉，深不可测只。","天白颢颢，寒凝凝只。","魂乎无往！盈北极只。","魂魄归来！闲以静只。","自恣荆楚，安以定只。","逞志究欲，心意安只。","穷身永乐，年寿延只。","魂乎归来！乐不可言只。","五谷六仞，设菰梁只。","鼎臑盈望，和致芳只。","内鸧鸽鹄，味豺羹只。","魂乎归来！恣所尝只。","鲜蠵甘鸡，和楚酪只。","醢豚苦狗，脍苴蒪只。","吴酸蒿蒌，不沾薄只。","魂兮归来！恣所择只。","炙鸹烝凫，煔鹑敶只。","煎鰿膗雀，遽爽存只。","魂乎归来！丽以先只。","四酎并孰，不涩嗌只。","清馨冻饮，不歠役只。","吴醴白蘖，和楚沥只。","魂乎归来！不遽惕只。","代秦郑卫，鸣竽张只。","伏戏《驾辩》，楚《劳商》只。","讴和《扬阿》，赵萧倡只。","魂乎归来！定空桑只。","二八接舞，投诗赋只。","叩钟调磬，娱人乱只。","四上竞气，极声变只。","魂乎归来！听歌譔只。","朱唇皓齿，嫭以姱只。","比德好闲，习以都只。","丰肉微骨，调以娱只。","魂乎归来！安以舒只。","嫮目宜笑，娥眉曼只。","容则秀雅，稚朱颜只。","魂乎归来！静以安只。","姱修滂浩，丽以佳只。","曾颊倚耳，曲眉规只。","滂心绰态，姣丽施只。","小腰秀颈，若鲜卑只。","魂乎归来！思怨移只。","易中利心，以动作只。","粉白黛黑，施芳泽只。","长袂拂面，善留客只。","魂乎归来！以娱昔只。","青色直眉，美目媔只。","靥辅奇牙，宜笑嘕只。","丰肉微骨，体便娟只。","魂乎归来！恣所便只。","夏屋广大，沙堂秀只。","南房小坛，观绝霤只。","曲屋步壛，宜扰畜只。","腾驾步游，猎春囿只。","琼毂错衡，英华假只。","茝兰桂树，郁弥路只。","魂乎归来！恣志虑只。","孔雀盈园，畜鸾皇只！","鹍鸿群晨，杂鹙鸧只。","鸿鹄代游，曼骕骦只。","魂乎归来！凤凰翔只。","曼泽怡面，血气盛只。","永宜厥身，保寿命只。","室家盈廷，爵禄盛只。","魂乎归来！居室定只。","接径千里，出若云只。","三圭重侯，听类神只。","察笃夭隐，孤寡存只。","魂兮归来！正始昆只。","田邑千畛，人阜昌只。","美冒众流，德泽章只。","先威后文，善美明只。","魂乎归来！赏罚当只。","名声若日，照四海只。","德誉配天，万民理只。","北至幽陵，南交阯只。","西薄羊肠，东穷海只。","魂乎归来！尚贤士只。","发政献行，禁苛暴只。","举杰压陛，诛讥罢只。","直赢在位，近禹麾只。","豪杰执政，流泽施只。","魂乎来归！国家为只。","雄雄赫赫，天德明只。","三公穆穆，登降堂只。","诸侯毕极，立九卿只。","昭质既设，大侯张只。","执弓挟矢，揖辞让只。","魂乎来归！尚三王只。"]},{"title":"惜誓","category":3,"content":["惜余年老而日衰兮，岁忽忽而不反。","登苍天而高举兮，历众山而日远。","观江河之纡曲兮，离四海之沾濡。","攀北极而一息兮，吸沆瀣以充虚。","飞朱鸟使先驱兮，驾太一之象舆。","苍龙蚴虬于左骖兮，白虎骋而为右𬴂。","建日月以为盖兮，载玉女于后车。","驰骛于杳冥之中兮，休息虖昆仑之墟。","乐穷极而不厌兮，愿从容虖神明。","涉丹水而驰骋兮，右大夏之遗风。","黄鹄之一举兮，知山川之纡曲。","再举兮，睹天地之圜方。","临中国之众人兮，讬回飙乎尚羊。","乃至少原之野兮，赤松、王乔皆在旁。","二子拥瑟而调均兮，余因称乎清商。","澹然而自乐兮，吸众气而翱翔。","念我长生而久仙兮，不如反余之故乡。","黄鹄后时而寄处兮，鸱枭群而制之。","神龙失水而陆居兮，为蝼蚁之所裁。","夫黄鹄神龙犹如此兮，况贤者之逢乱世哉。","寿冉冉而日衰兮，固儃回而不息。","俗流从而不止兮，众枉聚而矫直。","或偷合而苟进兮，或隐居而深藏。","苦称量之不审兮，同权概而就衡。","或推迻而苟容兮，或直言之谔謣。","伤诚是之不察兮，并纫茅丝以为索。","方世俗之幽昏兮，眩白黑之美恶。","放山渊之龟玉兮，相与贵夫砾石。","梅伯数谏而至醢兮，来革顺志而用国。","悲仁人之尽节兮，反为小人之所贼。","比干忠谏而剖心兮，箕子被发而佯狂。","水背流而源竭兮，木去根而不长。","非重躯以虑难兮，惜伤身之无功。","已矣哉！独不见夫鸾凤之高翔兮，乃集大皇之野。","循四极而回周兮，见盛德而后下。","彼圣人之神德兮，远浊世而自藏。","使麒麟可得羁而系兮，又何以异虖犬羊？"]},{"title":"招隐士","category":3,"content":["桂树丛生兮山之幽，偃蹇连蜷兮枝相缭。","山气巄嵷兮石嵯峨，溪谷崭岩兮水曾波。","猿狖群啸兮虎豹嗥，攀援桂枝兮聊淹留。","王孙游兮不归，春草生兮萋萋。","岁暮兮不自聊，蟪蛄鸣兮啾啾。","坱兮轧，山曲岪，心淹留兮恫慌忽。","罔兮沕，憭兮栗，虎豹穴。","丛薄深林兮，人上栗。","嵚岑埼𥐟兮，碅磳磈硊","树轮相纠兮，林木茷骫。","青莎杂树兮，薠草靃靡","白鹿麏麚兮，或腾或倚。","状貌崟崟兮峨峨，凄凄兮漇漇。","猕猴兮熊罴，慕类兮以悲","攀援桂枝兮聊淹留。","虎豹斗兮熊罴咆，禽兽骇兮亡其曹。","王孙兮归来，山中兮不可以久留。"]},{"title":"初放","category":3,"content":["平生于国兮，长于原野。","言语讷𰶎兮，又无彊辅。","浅智褊能兮，闻见又寡。","数言便事兮，见怨门下。","王不察其长利兮，卒见弃乎原野。","伏念思过兮，无可改者。","群众成朋兮，上浸以惑。","巧佞在前兮，贤者灭息。","尧、舜圣已没兮，孰为忠直？","高山崔巍兮，水流汤汤。","死日将至兮，与麋鹿同坑。","块兮鞠，当道宿，举世皆然兮，余将谁告？","斥逐鸿鹄兮，近习鸱枭，斩伐橘柚兮，列树苦桃。","便娟之修竹兮，寄生乎江潭。","上葳蕤而防露兮，下泠泠而来风。","孰知其不合兮，若竹柏之异心。","往者不可及兮，来者不可待。","悠悠苍天兮，莫我振理。","窃怨君之不寤兮，吾独死而后已。"]},{"title":"沉江","category":3,"content":["惟往古之得失兮，览私微之所伤。","尧舜圣而慈仁兮，后世称而弗忘。","齐桓失于专任兮，夷吾忠而名彰。","晋献惑于㛤姬兮，申生孝而被殃。","偃王行其仁义兮，荆文寤而徐亡。","纣暴虐以失位兮，周得佐乎吕望。","修往古以行恩兮，封比干之丘垄。","贤俊慕而自附兮，日浸淫而合同。","明法令而修理兮，兰芷幽而有芳。","苦众人之妒予兮，箕子寤而佯狂。","不顾地以贪名兮，心怫郁而内伤。","联蕙芷以为佩兮，过鲍肆而失香。","正臣端其操行兮，反离谤而见攘。","世俗更而变化兮，伯夷饿于首阳。","独廉洁而不容兮，叔齐久而逾明。","浮云陈而蔽晦兮，使日月乎无光。","忠臣贞而欲谏兮，谗谀毁而在旁。","秋草荣其将实兮，微霜下而夜降。","商风肃而害生兮，百草育而不长。","众并谐以妒贤兮，孤圣特而易伤。","怀计谋而不见用兮，岩穴处而隐藏。","成功隳而不卒兮，子胥死而不葬。","世从俗而变化兮，随风靡而成行。","信直退而毁败兮，虚伪进而得当。","追悔过之无及兮，岂尽忠而有功。","废制度而不用兮，务行私而去公。","终不变而死节兮，惜年齿之未央。","将方舟而下流兮，冀幸君之发蒙。","痛忠言之逆耳兮，恨申子之沉江。","愿悉心之所闻兮，遭值君之不聪。","不开寤而难道兮，不别横之与纵。","听奸臣之浮说兮，绝国家之久长。","灭规矩而不用兮，背绳墨之正方。","离忧患而乃寤兮，若纵火于秋蓬。","业失之而不救兮，尚何论乎祸凶。","彼离畔而朋党兮，独行之士其何望？","日渐染而不自知兮，秋毫微哉而变容。","众轻积而折轴兮，原咎杂而累重。","赴湘沅之流澌兮，恐逐波而复东。","怀沙砾而自沉兮，不忍见君之蔽壅。"]},{"title":"怨世","category":3,"content":["世沉淖而难论兮，俗岒峨而㟥嵯。","清泠泠而歼灭兮，溷湛湛而日多。","枭鸮既以成群兮，玄鹤弭翼而屏移。","蓬艾亲入御于床笫兮，马兰踸踔而日加。","弃捐药芷与杜衡兮，余柰世之不知芳何？","何周道之平易兮，然芜秽而险戏。","高阳无故而委尘兮，唐虞点灼而毁议。","谁使正其真是兮，虽有八师而不可为。","皇天保其高兮，后土持其久。","服清白以逍遥兮，偏与乎玄英异色。","西施媞媞而不得见兮，嫫母勃屑而日侍。","桂蠹不知所淹留兮，蓼虫不知徙乎葵菜。","处湣湣之浊世兮，今安所达乎吾志。","意有所载而远逝兮，固非众人之所识。","骥踌躇于弊輂兮，遇孙阳而得代。","吕望穷困而不聊生兮，遭周文而舒志。","宁戚饭牛而商歌兮，桓公闻而弗置。","路室女之方桑兮，孔子过之以自侍。","吾独乖剌而无当兮，心悼怵而耄思。","思比干之恲恲兮，哀子胥之慎事。","悲楚人之和氏兮，献宝玉以为石。","遇厉武之不察兮，羌两足以毕斮。","小人之居势兮，视忠正之何若？","改前圣之法度兮，喜嗫嚅而妄作。","亲谗谀而疏贤圣兮，讼谓闾娵为丑恶。","愉近习而蔽远兮，孰知察其黑白？","卒不得效其心容兮，安眇眇而无所归薄。","专精爽以自明兮，晦冥冥而壅蔽。","年既已过太半兮，然埳轲而留滞。","欲高飞而远集兮，恐离罔而灭败。","独冤抑而无极兮，伤精神而寿夭。","皇天既不纯命兮，余生终无所依。","愿自沉于江流兮，绝横流而径逝。","宁为江海之泥涂兮，安能久见此浊世？"]},{"title":"怨思","category":3,"content":["贤士穷而隐处兮，廉方正而不容。","子胥谏而靡躯兮，比干忠而剖心。","子推自割而飤君兮，德日忘而怨深。","行明白而曰黑兮，荆棘聚而成林。","江离弃于穷巷兮，蒺藜蔓乎东厢。","贤者蔽而不见兮，谗谀进而相朋。","枭鸮并进而俱鸣兮，凤皇飞而高翔。","原壹往而径逝兮，道壅绝而不通。"]},{"title":"自悲","category":3,"content":["居愁懃其谁告兮，独永思而忧悲。","内自省而不惭兮，操愈坚而不衰。","隐三年而无决兮，岁忽忽其若颓。","怜余身不足以卒意兮，冀一见而复归。","哀人事之不幸兮，属天命而委之咸池。","身被疾而不闲兮，心沸热其若汤。","冰炭不可以相并兮，吾固知乎命之不长。","哀独苦死之无乐兮，惜予年之未央。","悲不反余之所居兮，恨离予之故乡。","鸟兽惊而失群兮，犹高飞而哀鸣。","狐死必首丘兮，夫人孰能不反其真情？","故人疏而日忘兮，新人近而俞好。","莫能行于杳冥兮，孰能施于无报？","苦众人之皆然兮，乘回风而远游。","凌恒山其若陋兮，聊愉娱以忘忧。","悲虚言之无实兮，苦众口之铄金。","过故乡而一顾兮，泣歔欷而沾衿。","厌白玉以为面兮，怀琬琰以为心。","邪气入而感内兮，施玉色而外淫。","何青云之流澜兮，微霜降之蒙蒙。","徐风至而徘徊兮，疾风过之汤汤。","闻南籓乐而欲往兮，至会稽而且止。","见韩众而宿之兮，问天道之所在？","借浮云以送予兮，载雌霓而为旌。","驾青龙以驰骛兮，班衍衍之冥冥。","忽容容其安之兮，超慌忽其焉如？","苦众人之难信兮，愿离群而远举。","登峦山而远望兮，好桂树之冬荣。","观天火之炎炀兮，听大壑之波声。","引八维以自道兮，含沆瀣以长生。","居不乐以时思兮，食草木之秋实。","饮菌若之朝露兮，构桂木而为室。","杂橘柚以为囿兮，列新夷与椒桢。","鹍鹤孤而夜号兮，哀居者之诚贞。"]},{"title":"哀命","category":3,"content":["哀时命之不合兮，伤楚国之多忧。","内怀情之洁白兮，遭乱世而离尤。","恶耿介之直行兮，世溷浊而不知。","何君臣之相失兮，上沅湘而分离。","测汨罗之湘水兮，知时固而不反。","伤离散之交乱兮，遂侧身而既远。","处玄舍之幽门兮，穴岩石而窟伏。","从水蛟而为徙兮，与神龙乎休息。","何山石之崭岩兮，灵魂屈而偃蹇。","含素水而蒙深兮，日眇眇而既远。","哀形体之离解兮，神罔两而无舍。","惟椒兰之不反兮，魂迷惑而不知路。","愿无过之设行兮，虽灭没之自乐。","痛楚国之流亡兮，哀灵修之过到。","固时俗之溷浊兮，志瞀迷而不知路。","念私门之正匠兮，遥涉江而远去。","念女媭之婵媛兮，涕泣流乎于悒。","我决死而不生兮，虽重追吾何及。","戏疾濑之素水兮，望高山之蹇产。","哀高丘之赤岸兮，遂没身而不反。"]},{"title":"谬谏","category":3,"content":["怨灵修之浩荡兮，夫何执操之不固？","悲太山之为隍兮，孰江河之可涸？","愿承闲而效志兮，恐犯忌而干讳。","卒抚情以寂寞兮，然怊怅而自悲。","玉与石其同匮兮，贯鱼眼与珠玑。","驽骏杂而不分兮，服罢牛而骖骥。","年滔滔而自远兮，寿冉冉而愈衰。","心悇憛而烦冤兮，蹇超摇而无冀。","固时俗之工巧兮，灭规矩而改错。","郤骐骥而不乘兮，策驽骀而取路。","当世岂无骐骥兮，诚无王良之善驭。","见执辔者非其人兮，故驹跳而远去。","不量凿而正枘兮，恐矩矱之不同。","不论世而高举兮，恐操行之不调。","弧弓弛而不张兮，孰云知其所至？","无倾危之患难兮，焉知贤士之所死？","俗推佞而进富兮，节行张而不著。","贤良蔽而不群兮，朋曹比而党誉。","邪说饰而多曲兮，正法弧而不公。","直士隐而避匿兮，谗谀登乎明堂。","弃彭咸之娱乐兮，灭巧倕之绳墨。","菎蕗杂于黀蒸兮，机蓬矢以射革。","驾蹇驴而无策兮，又何路之能极？","以直针而为钓兮，又何鱼之能得？","伯牙之绝弦兮，无锺子期而听之。","和抱璞而泣血兮，安得良工而剖之？","同音者相和兮，同类者相似。","飞鸟号其群兮，鹿鸣求其友。","故叩宫而宫应兮，弹角而角动。","虎啸而谷风至兮，龙举而景云往。","音声之相和兮，言物类之相感也。","夫方圜之异形兮，势不可以相错。","列子隐身而穷处兮，世莫可以寄讬。","众鸟皆有行列兮，凤独翔翔而无所薄。","经浊世而不得志兮，愿侧身岩穴而自讬。","欲阖口而无言兮，尝被君之厚德。","独便悁而怀毒兮，愁郁郁之焉极？","念三年之积思兮，愿壹见而陈辞。","不及君而骋说兮，世孰可为明之？","身寝疾而日愁兮，情沉抑而不扬。","众人莫可与论道兮，悲精神之不通。","乱曰：鸾皇孔凤日以远兮，畜凫驾鹅。","鸡鹜满堂坛兮，鼍黾游乎华池。","要褭奔亡兮，腾驾橐驼。","铅刀进御兮，遥弃太阿。","拔搴玄芝兮，列树芋荷。","橘柚萎枯兮，苦李旖旎。","甂瓯登于明堂兮，周鼎潜潜乎深渊。","自古而固然兮，吾又何怨乎今之人。"]},{"title":"哀时命","category":3,"content":["哀时命之不及古人兮，夫何予生之不遘时！","往者不可扳援兮，徕者不可与期。","志憾恨而不逞兮，杼中情而属诗。","夜炯炯而不寐兮，怀隐忧而历兹。","心郁郁而无告兮，众孰可与深谋！","欿愁悴而委惰兮，老冉冉而逮之。","居处愁以隐约兮，志沉抑而不扬。","道壅塞而不通兮，江河广而无梁。","愿至昆仑之悬圃兮，采锺山之玉英。","揽瑶木之橝枝兮，望阆风之板桐。","弱水汩其为难兮，路中断而不通。","势不能凌波以径度兮，又无羽翼而高翔。","然隐悯而不达兮，独徙倚而彷徉。","怅惝罔以永思兮，心纡轸而增伤。","倚踌躇以淹留兮，日饥馑而绝粮。","廓抱景而独倚兮，超永思乎故乡。","廓落寂而无友兮，谁可与玩此遗芳？","白日晼晼其将入兮，哀余寿之弗将。","车既弊而马罢兮，蹇邅徊而不能行。","身既不容于浊世兮，不知进退之宜当。","冠崔嵬而切云兮，剑淋离而从横。","衣摄叶以储与兮，左袪挂于榑桑","右衽拂于不周兮，六合不足以肆行。","上同凿枘于伏戏兮，下合矩矱于虞唐。","原尊节而式高兮，志犹卑夫禹汤。","虽知困其不改操兮，终不以邪枉害方。","世并举而好朋兮，壹斗斛而相量。","众比周以肩迫兮，贤者远而隐藏。","为凤皇作鹑笼兮，虽翕翅其不容。","灵皇其不寤知兮，焉陈词而效忠。","俗嫉妒而蔽贤兮，孰知余之从容？","愿舒志而抽冯兮，庸讵知其吉凶？","璋珪杂于甑窐兮，陇廉与孟娵同宫。","举世以为恒俗兮，固将愁苦而终穷。","幽独转而不寐兮，惟烦懑而盈匈。","魂眇眇而驰骋兮，心烦冤之忡忡。","志欿憾而不憺兮，路幽昧而甚难。","块独守此曲隅兮，然欿切而永叹。","愁修夜而宛转兮，气涫沸其若波。","握剞劂而不用兮，操规矩而无所施。","骋骐骥于中庭兮，焉能极夫远道？","置援狖于棂槛兮，夫何以责其捷巧？","驷跛鳖而上山兮，吾固知其不能升。","释管晏而任臧获兮，何权衡之能称？","箟簬杂于黀蒸兮，机蓬矢以射革。","负檐荷以丈尺兮，欲伸要而不可得。","外迫胁于机臂兮，上牵联于矰隿。","肩倾侧而不容兮，固陿腹而不得息。","务光自投于深渊兮，不获世之尘垢。","孰魁摧之可久兮，愿退身而穷处。","凿山楹而为室兮，下被衣于水渚。","雾露蒙蒙其晨降兮，云依斐而承宇。","虹霓纷其朝霞兮，夕淫淫而淋雨。","怊茫茫而无归兮，怅远望此旷野。","下垂钓于溪谷兮，上要求于仙者。","与赤松而结友兮，比王侨而为耦。","使枭杨先导兮，白虎为之前后。","浮云雾而入冥兮，骑白鹿而容与。","魂眐眐以寄独兮，汨徂往而不归。","处卓卓而日远兮，志浩荡而伤怀。","鸾凤翔于苍云兮，故矰缴而不能加。","蛟龙潜于旋渊兮，身不挂于罔罗。","知贪饵而近死兮，不如下游乎清波。","宁幽隐以远祸兮，孰侵辱之可为。","子胥死而成义兮，屈原沉于汨罗。","虽体解其不变兮，岂忠信之可化。","志怦怦而内直兮，履绳墨而不颇。","执权衡而无私兮，称轻重而不差。","摡尘垢之枉攘兮，除秽累而反真。","形体白而质素兮，中皎洁而淑清。","时猒饫而不用兮，且隐伏而远身。","聊窜端而匿迹兮，嗼寂默而无声。","独便悁而烦毒兮，焉发愤而筊抒。","时暧暧其将罢兮，遂闷叹而无名。","伯夷死于首阳兮，卒夭隐而不荣。","太公不遇文王兮，身至死而不得逞。","怀瑶象而佩琼兮，愿陈列而无正。","生天坠之若过兮，忽烂漫而无成。","邪气袭余之形体兮，疾憯怛而萌生。","原壹见阳春之白日兮，恐不终乎永年。"]},{"title":"匡机","category":3,"content":["极运兮不中，来将屈兮困穷。","余深愍兮惨怛，愿一列兮无从。","乘日月兮上征，顾游心兮鄗酆。","弥览兮九隅，彷徨兮兰宫。","芷闾兮药房，奋摇兮众芳。","菌阁兮蕙楼，观道兮从横。","宝金兮委积，美玉兮盈堂。","桂水兮潺湲，扬流兮洋洋。","蓍蔡兮踊跃，孔鹤兮回翔。","抚槛兮远望，念君兮不忘。","怫郁兮莫陈，永怀兮内伤。"]},{"title":"通路","category":3,"content":["天门兮墬户，孰由兮贤者？","无正兮溷厕，怀德兮何睹？","假寐兮愍斯，谁可与兮寤语？","痛凤兮远逝，畜𫛩兮近处。","鲸鱏兮幽潜，从虾兮游陼。","乘虬兮登阳，载象兮上行。","朝发兮葱岭，夕至兮明光。","北饮兮飞泉，南采兮芝英。","宣游兮列宿，顺极兮彷徉。","红采兮骍衣，翠缥兮为裳。","舒佩兮𬘭𫄥，竦余剑兮干将。","腾蛇兮后从，飞駏兮步旁。","微观兮玄圃，览察兮瑶光。","启匮兮探䇲，悲命兮相当。","纫蕙兮永辞，将离兮所思。","浮云兮容与，道余兮何之？","远望兮仟眠，闻雷兮阗阗。","阴忧兮感余，惆怅兮自怜。"]},{"title":"危俊","category":3,"content":["林不容兮鸣蜩，余何留兮中州？","陶嘉月兮总驾，搴玉英兮自修。","结荣茝兮逶逝，将去烝兮远游。","径岱土兮魏阙，历九曲兮牵牛。","聊假日兮相佯，遗光燿兮周流。","望太一兮淹息，纡余辔兮自休。","晞白日兮皎皎，弥远路兮悠悠。","顾列孛兮缥缥，观幽云兮陈浮。","钜宝迁兮砏磤，雉咸雊兮相求。","泱莽莽兮究志，惧吾心兮㤽㤽。","步余马兮飞柱，览可与兮匹俦。","卒莫有兮纤介，永余思兮怞怞。"]},{"title":"昭世","category":3,"content":["世溷兮冥昏，违君兮归真。","乘龙兮偃蹇，高回翔兮上臻。","袭英衣兮缇[纟习]，披华裳兮芳芬。","登羊角兮扶舆，浮云漠兮自娱。","握神精兮雍容，与神人兮相胥。","流星坠兮成雨，进瞵盼兮上丘墟。","览旧邦兮滃郁，余安能兮久居。","志怀逝兮心懰栗，纡余辔兮踌躇。","闻素女兮微歌，听王后兮吹竽。","魂凄怆兮感哀，肠回回兮盘纡。","抚余佩兮缤纷，高太息兮自怜。","使祝融兮先行，令昭明兮开门。","驰六蛟兮上征，竦余驾兮入冥。","历九州兮索合，谁可与兮终生。","忽反顾兮西囿，睹轸丘兮崎倾。","横垂涕兮泫流，悲余后兮失灵。"]},{"title":"尊嘉","category":3,"content":["季春兮阳阳，列草兮成行。","余悲兮兰生，委积兮从横。","江离兮遗捐，辛夷兮挤臧。","伊思兮往古，亦多兮遭殃。","伍胥兮浮江，屈子兮沉湘。","运余兮念兹，心内兮怀伤。","望淮兮沛沛，滨流兮则逝。","榜舫兮下流，东注兮磕磕。","蛟龙兮导引，文鱼兮上濑。","抽蒲兮陈坐，援芙蕖兮为盖。","水跃兮余旌，继以兮微蔡。","云旗兮电骛，倏忽兮容裔。","河伯兮开门，迎余兮欢欣。","顾念兮旧都，怀恨兮艰难。","窃哀兮浮萍，泛淫兮无根。"]},{"title":"蓄英","category":3,"content":["秋风兮萧萧，舒芳兮振条。","微霜兮眇眇，病殀兮鸣蜩。","玄鸟兮辞归，飞翔兮灵丘。","望谿谷兮滃郁，熊罴兮呴嗥。","唐虞兮不存，何故兮久留？","临渊兮汪洋，顾林兮忽荒。","修余兮袿衣，骑霓兮南上。","乘云兮回回，亹亹兮自强。","将息兮兰皋，失志兮悠悠。","蒶蕴兮霉黧，思君兮无聊。","身去兮意存，怆恨兮怀愁。"]},{"title":"思忠","category":3,"content":["登九灵兮游神，静女歌兮微晨。","悲皇丘兮积葛，众体错兮交纷。","贞枝抑兮枯槁，枉车登兮庆云。","感余志兮惨栗，心怆怆兮自怜。","驾玄螭兮北征，向吾路兮葱岭。","连五宿兮建旄，扬氛气兮为旌。","历广漠兮驰骛，览中国兮冥冥。","玄武步兮水母，与吾期兮南荣。","登华盖兮乘阳，聊逍遥兮播光。","抽库娄兮酌醴，援瓟瓜兮接粮。","毕休息兮远逝，发玉轫兮西行。","惟时俗兮疾正，弗可久兮此方。","寤辟摽兮永思，心怫郁兮内伤。"]},{"title":"陶壅","category":3,"content":["览杳杳兮世惟，余惆怅兮何归。","伤时俗兮溷乱，将奋翼兮高飞。","驾八龙兮连蜷，建虹旌兮威夷。","观中宇兮浩浩，纷翼翼兮上跻。","浮溺水兮舒光，淹低佪兮京沶。","屯余车兮索友，睹皇公兮问师。","道莫贵兮归真，羡余术兮可夷。","吾乃逝兮南娭，道幽路兮九疑。","越炎火兮万里，过万首兮嶷嶷。","济江海兮蝉蜕，绝北梁兮永辞。","浮云郁兮昼昏，霾土忽兮塺々。","息阳城兮广夏，衰色罔兮中怠。","意晓阳兮燎寤，乃自诊兮在兹。","思尧舜兮袭兴，幸咎繇兮获谋。","悲九州兮靡君，抚轼叹兮作诗。"]},{"title":"株昭","category":3,"content":["悲哉于嗟兮，心内切磋。","款冬而生兮，凋彼叶柯。","瓦砾进宝兮，捐弃随和。","铅刀厉御兮，顿弃太阿。","骥垂两耳兮，中坂蹉跎。","蹇驴服驾兮，无用日多。","修洁处幽兮，贵宠沙劘。","凤皇不翔兮，鹑𫛩飞扬。","乘虹骖蜺兮，载云变化。","焦明开路兮，后属青蛇。","步骤桂林兮，超骧卷阿。","丘陵翔儛兮，谿谷悲歌。","神章灵篇兮，赴曲相和。","余私娱兹兮，孰哉复加。","还顾世俗兮，坏败罔罗。","卷佩将逝兮，涕流滂沲。","乱曰：皇门开兮照下土，株秽除兮兰芷睹。","四佞放兮后得禹，圣舜摄兮昭尧绪，孰能若兮原为辅。"]},{"title":"逢纷","category":3,"content":["伊伯庸之末胄兮，谅皇直之屈原。","云余肇祖于高阳兮，惟楚怀之婵连。","原生受命于贞节兮，鸿永路有嘉名。","齐名字于天地兮，并光明于列星。","吸精粹而吐氛浊兮，横邪世而不取容。","行叩诚而不阿兮，遂见排而逢谗。","后听虚而黜实兮，不吾理而顺情。","肠愤悁而含怒兮，志迁蹇而左倾。","心戃慌其不我与兮，躬速速其不吾亲。","辞灵修而陨志兮，吟泽畔之江滨。","椒桂罗以颠覆兮，有竭信而归诚。","谗夫蔼蔼而漫著兮，曷其不舒予情？","始结言于庙堂兮，信中涂而叛之。","怀兰蕙与衡芷兮，行中野而散之。","声哀哀而怀高丘兮，心愁愁而思旧邦。","愿承闲而自恃兮，径淫曀而道壅。","颜霉黧以沮败兮，精越裂而衰耄。","裳襜襜而含风兮，衣纳纳而掩露。","赴江湘之湍流兮，顺波凑而下降。","徐徘徊于山阿兮，飘风来之汹汹。","驰余车兮玄石，步余马兮洞庭。","平明发兮苍梧，夕投宿兮石城。","芙蓉盖而菱华车兮，紫贝阙而玉堂。","薜荔饰而陆离荐兮，鱼鳞衣而白蜺裳。","登逢龙而下陨兮，违故都之漫漫。","思南郢之旧俗兮，肠一夕而九运。","扬流波之潢潢兮，体溶溶而东回。","心怊怅以永思兮，意晻晻而日颓。","白露纷以涂涂兮，秋风浏以萧萧。","身永流而不还兮，魂长逝而常愁。","叹曰：","譬彼流水纷扬磕兮，波逢汹涌𣸣壅滂兮。","揄扬涤荡飘流陨往触崟石兮，龙卬脟圈缭戾宛转阻相薄兮，","遭纷逢凶蹇离尤兮，垂文扬采遗将来兮。"]},{"title":"离世","category":3,"content":["灵怀其不吾知兮，灵怀其不吾闻。","就灵怀之皇祖兮，愬灵怀之鬼神。","灵怀曾不吾与兮，即听夫人之谀辞。","余辞上参于天坠兮，旁引之于四时。","指日月使延照兮，抚招摇以质正。","立师旷俾端辞兮，命咎繇使并听。","兆出名曰正则兮，卦发字曰灵均。","余幼既有此鸿节兮，长愈固而弥纯。","不从俗而诐行兮，直躬指而信志。","不枉绳以追曲兮，屈情素以从事。","端余行其如玉兮，述皇舆之踵迹。","群阿容以晦光兮，皇舆覆以幽辟。","舆中涂以回畔兮，驷马惊而横奔。","执组者不能制兮，必折轭而摧辕。","断镳衔以驰骛兮，暮去次而敢止。","路荡荡其无人兮，遂不御乎千里。","身衡陷而下沉兮，不可获而复登。","不顾身之卑贱兮，惜皇舆之不兴。","出国门而端指兮，冀壹寤而锡还。","哀仆夫之坎毒兮，屡离忧而逢患。","九年之中不吾反兮，思彭咸之水游。","惜师延之浮渚兮，赴汨罗之长流。","遵江曲之逶移兮，触石埼而衡游。","波澧澧而扬浇兮，顺长濑之浊流。","凌黄沱而下低兮，思还流而复反。","玄舆驰而并集兮，身容与而日远。","棹舟杭以横𪵱兮，济湘流而南极。","立江界而长吟兮，愁哀哀而累息。","情慌忽以忘归兮，神浮游以高历。","心蛩蛩而怀顾兮，魂眷眷而独逝。","叹曰：","余思旧邦心依违兮，日暮黄昏羌幽悲兮，","去郢东迁余谁慕兮，谗夫党旅其以兹故兮，","河水淫淫情所愿兮，顾瞻郢路终不返兮。"]},{"title":"怨思","category":3,"content":["惟郁郁之忧毒兮，志坎𡒄而不违。","身憔悴而考旦兮，日黄昏而长悲。","闵空宇之孤子兮，哀枯杨之冤雏。","孤雌吟于高墉兮，鸣鸠栖于桑榆。","玄蝯失于潜林兮，独偏弃而远放。","征夫劳于周行兮，处妇愤而长望。","申诚信而罔违兮，情素洁于纽帛。","光明齐于日月兮，文采耀燿于玉石。","伤压次而不发兮，思沉抑而不扬。","芳懿懿而终败兮，名靡散而不彰。","背玉门以奔骛兮，蹇离尤而干诟。","若龙逢之沉首兮，王子比干之逢醢。","念社稷之几危兮，反为雠而见怨。","思国家之离沮兮，躬获愆而结难。","若青蝇之伪质兮，晋骊姬之反情。","恐登阶之逢殆兮，故退伏于末庭。","孽臣之号咷兮，本朝芜而不治。","犯颜色而触谏兮，反蒙辜而被疑。","菀蘼芜与菌若兮，渐藁本于洿渎。","淹芳芷于腐井兮，弃鸡骇于筐簏。","执棠谿以刜蓬兮，秉干将以割肉。","筐泽泻以豹鞟兮，破荆和以继筑。","时溷浊犹未清兮，世殽乱犹未察。","欲容与以俟时兮，惧年岁之既晏。","顾屈节以从流兮，心巩巩而不夷。","宁浮沅而驰骋兮，下江湘以邅回。","叹曰：","山中槛槛余伤怀兮，征夫皇皇其孰依兮，","经营原野杳冥冥兮，乘骐骋骥舒吾情兮，","归骸旧邦莫谁语兮，长辞远逝乘湘去兮。"]},{"title":"远逝","category":3,"content":["志隐隐而郁怫兮，愁独哀而冤结。","肠纷纭以缭转兮，涕渐渐其若屑。","情慨慨而长怀兮，信上皇而质正。","合五岳与八灵兮，讯九鬿与六神。","指列宿以白情兮，诉五帝以置辞。","北斗为我折中兮，太一为余听之。","云服阴阳之正道兮，御后土之中和。","佩苍龙之蚴虬兮，带隐虹之逶蛇。","曳彗星之皓旰兮，抚朱爵与鵔鸃。","游清灵之飒戾兮，服云衣之披披。","杖玉策与朱旗兮，垂明月之玄珠。","举霓旌之墆翳兮，建黄𫄸之总旄。","躬纯粹而罔愆兮，承皇考之妙仪。","惜往事之不合兮，横汨罗而下沥。","乘隆波而南渡兮，逐江湘之顺流。","赴阳侯之潢洋兮，下石濑而登洲。","陆魁堆以蔽视兮，云冥冥而暗前。","山峻高以无垠兮，遂曾闳而迫身。","雪雰雰而薄木兮，云霏霏而陨集。","阜隘狭而幽险兮，石㟥嵯以翳日。","悲故乡而发忿兮，去余邦之弥久。","背龙门而入河兮，登大坟而望夏首。","横舟航而济湘兮，耳聊啾而戃慌。","波淫淫而周流兮，鸿溶溢而滔荡。","路曼曼其无端兮，周容容而无识。","引日月以指极兮，少须臾而释思。","水波远以冥冥兮，眇不睹其东西。","顺风波以南北兮，雾宵晦以纷纷。","日杳杳以西颓兮，路长远而窘迫。","欲酌醴以娱忧兮，蹇骚骚而不释。","叹曰：","飘风蓬龙埃坲々兮，草木摇落时槁悴兮，","遭倾遇祸不可救兮，长吟永欷涕究究兮，","舒情陈诗冀以自免兮，颓流下陨身日远兮。"]},{"title":"惜贤","category":3,"content":["览屈氏之离骚兮，心哀哀而怫郁。","声嗷嗷以寂寥兮，顾仆夫之憔悴。","拨谄谀而匡邪兮，切淟涊之流俗。","荡渨涹之奸咎兮，夷蠢蠢之溷浊。","怀芬香而挟蕙兮，佩江蓠之婓婓。","握申椒与杜若兮，冠浮云之峨峨。","登长陵而四望兮，览芷圃之蠡蠡。","游兰皋与蕙林兮，睨玉石之㟥嵯。","扬精华以炫燿兮，芳郁渥而纯美。","结桂树之旖旎兮，纫荃蕙与辛夷。","芳若兹而不御兮，捐林薄而菀死。","驱子侨之奔走兮，申徒狄之赴渊。","若由夷之纯美兮，介子推之隐山。","晋申生之离殃兮，荆和氏之泣血。","吴申胥之抉眼兮，王子比干之横废。","欲卑身而下体兮，心隐恻而不置。","方圜殊而不合兮，钩绳用而异态。","欲俟时于须臾兮，日阴曀其将暮。","时迟迟其日进兮，年忽忽而日度。","妄周容而入世兮，内距闭而不开。","俟时风之清激兮，愈氛雾其如塺。","进雄鸠之耿耿兮，谗介介而蔽之。","默顺风以偃仰兮，尚由由而进之。","心懭悢以冤结兮，情舛错以曼忧。","搴薜荔于山野兮，采撚支于中洲。","望高丘而叹涕兮，悲吸吸而长怀。","孰契契而委栋兮，日晻晻而下颓。","叹曰：","江湘油油长流汩兮，挑揄扬汰荡迅疾兮。","忧心展转愁怫郁兮，冤结未舒长隐忿兮，","丁时逢殃可奈何兮，劳心悁悁涕滂沱兮。"]},{"title":"忧苦","category":3,"content":["悲余心之悁悁兮，哀故邦之逢殃。","辞九年而不复兮，独茕茕而南行。","思余俗之流风兮，心纷错而不受。","遵野莽以呼风兮，步从容于山廋。","巡陆夷之曲衍兮，幽空虚以寂寞。","倚石岩以流涕兮，忧憔悴而无乐。","登巑岏以长企兮，望南郢而闚之。","山修远其辽辽兮，涂漫漫其无时。","听玄鹤之晨鸣兮，于高冈之峨峨。","独愤积而哀娱兮，翔江洲而安歌。","三鸟飞以自南兮，览其志而欲北。","原寄言于三鸟兮，去飘疾而不可得。","欲迁志而改操兮，心纷结其未离。","外彷徨而游览兮，内恻隐而含哀。","聊须臾以时忘兮，心渐渐其烦错。","原假簧以舒忧兮，志纡郁其难释。","叹《离骚》以扬意兮，犹未殚于《九章》。","长嘘吸以于悒兮，涕横集而成行。","伤明珠之赴泥兮，鱼眼玑之坚藏。","同驽骡与乘驵兮，杂斑駮与阘茸。","葛藟蔂于桂树兮，鸱鸮集于木兰。","偓促谈于廊庙兮，律魁放乎山间。","恶虞氏之箫《韶》兮，好遗风之《激楚》。","潜周鼎于江淮兮，爨土鬵于中宇。","且人心之持旧兮，而不可保长。","邅彼南道兮，征夫宵行。","思念郢路兮，还顾睠睠。","涕流交集兮，泣下涟涟。","叹曰：","登山长望中心悲兮，菀彼青青泣如颓兮，","留思北顾涕渐渐兮，折锐摧矜凝泛滥兮，","念我茕茕魂谁求兮，仆夫慌悴散若流兮。"]},{"title":"愍命","category":3,"content":["昔皇考之嘉志兮，喜登能而亮贤。","情纯洁而罔薉兮，姿盛质而无愆。","放佞人与谄谀兮，斥谗夫与便嬖。","亲忠正之悃诚兮，招贞良与明智。","心溶溶其不可量兮，情澹澹其若渊。","回邪辟而不能入兮，诚原藏而不可迁。","逐下袟于后堂兮，迎虙妃于伊雒。","刜谗贼于中廇兮，选吕管于榛薄。","丛林之下无怨士兮，江河之畔无隐夫。","三苗之徒以放逐兮，伊皋之伦以充庐。","今反表以为里兮，颠裳以为衣。","戚宋万于两楹兮，废周邵于遐夷。","却骐骥以转运兮，腾驴骡以驰逐。","蔡女黜而出帷兮，戎妇入而彩绣服。","庆忌囚于阱室兮，陈不占战而赴围。","破伯牙之号钟兮，挟人筝而弹纬。","藏瑉石于金匮兮，捐赤瑾于中庭。","韩信蒙于介胄兮，行夫将而攻城。","莞芎弃于泽洲兮，瓟瓥蠹于筐簏。","麒麟奔于九皋兮，熊罴群而逸囿。","折芳枝与琼华兮，树枳棘与薪柴。","掘荃蕙与射干兮，耘藜藿与蘘荷。","惜今世其何殊兮，远近思而不同。","或沉沦其无所达兮，或清激其无所通。","哀余生之不当兮，独蒙毒而逢尤。","虽謇謇以申志兮，君乖差而屏之。","诚惜芳之菲菲兮，反以兹为腐也。","怀椒聊之蔎蔎兮，乃逢纷以罹诟也。","叹曰：","嘉皇既殁终不返兮，山中幽险郢路远兮。","谗人𬣡𬣡孰可愬兮，征夫罔极谁可语兮。","行吟累欷声喟喟兮，怀忧含戚何侘傺兮。"]},{"title":"思古","category":3,"content":["冥冥深林兮，树木郁郁。","山参差以崭岩兮，阜杳杳以蔽日。","悲余心之悁悁兮，目眇眇而遗泣。","风骚屑以摇木兮，云吸吸以湫戾。","悲余生之无欢兮，愁倥偬于山陆。","旦徘徊于长阪兮，夕彷徨而独宿。","发披披以鬤鬤兮，躬劬劳而瘏悴。","魂俇俇而南行兮，泣沾襟而濡袂。","心婵媛而无告兮，口噤闭而不言。","违郢都之旧闾兮，回湘、沅而远迁。","念余邦之横陷兮，宗鬼神之无次。","闵先嗣之中绝兮，心惶惑而自悲。","聊浮游于山陿兮，步周流于江畔。","临深水而长啸兮，且倘佯而泛观。","兴离骚之微文兮，冀灵修之壹悟。","还余车于南郢兮，复往轨于初古。","道修远其难迁兮，伤余心之不能已。","背三五之典刑兮，绝洪范之辟纪。","播规矩以背度兮，错权衡而任意。","操绳墨而放弃兮，倾容幸而侍侧。","甘棠枯于丰草兮，藜棘树于中庭。","西施斥于北宫兮，仳倠倚于弥楹。","乌获戚而骖乘兮，燕公操于马圉。","蒯聩登于清府兮，咎繇弃而在野。","盖见兹以永叹兮，欲登阶而狐疑。","乘白水而高骛兮，因徙弛而长词。","叹曰：","倘佯垆阪沼水深兮，容与汉渚涕淫淫兮，锺牙已死谁为声兮？","纤阿不御焉舒情兮，曾哀凄欷心离离兮，还顾高丘泣如洒兮。"]},{"title":"远游","category":3,"content":["悲余性之不可改兮，屡惩艾而不迻。","服觉皓以殊俗兮，貌揭揭以巍巍。","譬若王侨之乘云兮，载赤霄而凌太清。","欲与天地参寿兮，与日月而比荣。","登昆仑而北首兮，悉灵圉而来谒。","选鬼神于太阴兮，登阊阖于玄阙。","回朕车俾西引兮，褰虹旗于玉门。","驰六龙于三危兮，朝西灵于九滨。","结余轸于西山兮，横飞谷以南征。","绝都广以直指兮，历祝融于朱冥。","枉玉衡于炎火兮，委两馆于咸唐。","贯澒蒙以东朅兮，维六龙于扶桑。","周流览于四海兮，志升降以高驰。","征九神于回极兮，建虹采以招指。","驾鸾凤以上游兮，从玄鹤与鹪明。","孔鸟飞而送迎兮，腾群鹤于瑶光。","排帝宫与罗囿兮，升县圃以眩灭。","结琼枝以杂佩兮，立长庚以继日。","凌惊雷以轶骇电兮，缀鬼谷于北辰。","鞭风伯使先驱兮，囚灵玄于虞渊。","溯高风以低佪兮，览周流于朔方。","就颛顼而敶辞兮，考玄冥于空桑。","旋车逝于崇山兮，奏虞舜于苍梧。","济杨舟于会稽兮，就申胥于五湖。","见南郢之流风兮，殒余躬于沅湘。","望旧邦之黯黮兮，时溷浊其犹未央。","怀兰茝之芬芳兮，妒被离而折之。","张绛帷以襜襜兮，风邑邑而蔽之。","日暾暾其西舍兮，阳焱焱而复顾。","聊假日以须臾兮，何骚骚而自故。","叹曰：","譬彼蛟龙乘云浮兮，泛淫澒溶纷若雾兮。","潺湲𫐖轕雷动电发馺高举兮。","升虚凌冥沛浊浮清入帝宫兮，摇翘奋羽驰风骋雨游无穷兮。"]},{"title":"逢尤","category":3,"content":["悲兮愁，哀兮忧！","天生我兮当暗时，被诼谮兮虚获尤。","心烦愦兮意无聊，严载驾兮出戏游。","周八极兮历九州，求轩辕兮索重华。","世既卓兮远眇眇，握佩玖兮中路躇。","羡咎繇兮建典谟，懿风后兮受瑞图。","愍余命兮遭六极，委玉质兮于泥涂。","遽傽遑兮驱林泽，步屏营兮行丘阿。","车𫐄折兮马虺颓，惷怅立兮涕滂沱。","思丁文兮圣明哲，哀平差兮迷谬愚。","吕傅举兮殷周兴，忌嚭专兮郢吴虚。","仰长叹兮气噎结，悒殟绝兮咶复苏。","虎兕争兮于廷中，豺狼斗兮我之隅。","云雾会兮日冥晦，飘风起兮扬尘埃。","走鬯罔兮乍东西，欲窜伏兮其焉如？","念灵闺兮隩重深，原竭节兮隔无由。","望旧邦兮路逶随，忧心悄兮志勤劬。","魂茕茕兮不遑寐，目眽眽兮寤终朝。"]},{"title":"怨上","category":3,"content":["令尹兮謷謷，群司兮𫍦𫍦。","哀哉兮淈淈，上下兮同流。","菽藟兮蔓衍，芳虈兮挫枯。","朱紫兮杂乱，曾莫兮别诸。","倚此兮岩穴，永思兮窈悠。","嗟怀兮眩惑，用志兮不昭。","将丧兮玉斗，遗失兮钮枢。","我心兮煎熬，惟是兮用忧。","进恶兮九旬，复顾兮彭务。","拟斯兮二踪，未知兮所投。","谣吟兮中野，上察兮璇玑。","大火兮西睨，摄提兮运低。","雷霆兮硠磕，雹霰兮霏霏。","奔电兮光晃，凉风兮怆凄。","鸟兽兮惊骇，相从兮宿栖。","鸳鸯兮噰噰，狐狸兮徾徾。","哀吾兮介特，独处兮罔依。","蝼蛄兮鸣东，蟊蠽兮号西。","蛓缘兮我裳，蠋入兮我怀。","虫豸兮夹余，惆怅兮自悲。","伫立兮忉怛，心结𦈔兮折摧。"]},{"title":"疾世","category":3,"content":["周徘徊兮汉渚，求水神兮灵女。","嗟此国兮无良，媒女诎兮謰𫍴。","𫛩雀列兮哗讙，鸲鹆鸣兮聒余。","抱昭华兮宝璋，欲衒鬻兮莫取。","言旋迈兮北徂，叫我友兮配耦。","日阴曀兮未光，阒睄窕兮靡睹。","纷载驱兮高驰，将谘询兮皇羲。","遵河皋兮周流，路变易兮时乖。","𪵱沧海兮东游，沐盥浴兮天池。","访太昊兮道要，云靡贵兮仁义。","志欣乐兮反征，就周文兮邠歧。","秉玉英兮结誓，日欲暮兮心悲。","惟天禄兮不再，背我信兮自违。","逾陇堆兮渡漠，过桂车兮合黎。","赴昆山兮馽𫘧，从邛遨兮栖迟。","吮玉液兮止渴，啮芝华兮疗饥。","居嵺廓兮尠畴，远梁昌兮几迷。","望江汉兮濩渃，心紧絭兮伤怀。","时昢昢兮且旦，尘莫莫兮未晞。","忧不暇兮寝食，咤增叹兮如雷。"]},{"title":"悯上","category":3,"content":["哀世兮睩睩，𬣡𬣡兮嗌喔。","众多兮阿媚，骪靡兮成俗。","贪枉兮党比，贞良兮茕独。","鹄窜兮枳棘，鹈集兮帷幄。","罽蕠兮青葱，槁本兮萎落。","睹斯兮伪惑，心为兮隔错。","逡巡兮圃薮，率彼兮畛陌。","川谷兮渊渊，山阜兮峉峉。","丛林兮崟崟，株榛兮岳岳。","霜雪兮漼溰，冰冻兮洛泽。","东西兮南北，罔所兮归薄。","庇荫兮枯树，匍匐兮岩石。","蜷跼兮寒局数，独处兮志不申。","年齿尽兮命迫促，魁垒挤摧兮常困辱。","含忧强老兮愁无乐，须发苎悴兮顠鬓白。","思灵泽兮一膏沐，怀兰英兮把琼若，待天明兮立踯躅。","云蒙蒙兮电鯈烁，孤雌惊兮鸣呴呴。","思怫郁兮肝切剥，忿悁悒兮孰诉告。"]},{"title":"遭厄","category":3,"content":["悼屈子兮遭厄，沉王躬兮湘汨。","何楚国兮难化，迄于今兮不易。","士莫志兮羔裘，竞佞谀兮谗阋。","指正义兮为曲，訿玉璧兮为石。","殦雕游兮华屋，鵔鸃栖兮柴蔟。","起奋迅兮奔走，违群小兮謑訽。","载青云兮上升，适昭明兮所处。","蹑天衢兮长驱，踵九阳兮戏荡。","越云汉兮南济，秣余马兮河鼓。","云霓纷兮晻翳，参辰回兮颠倒。","逢流星兮问路，顾我指兮从左。","𠇹娵觜兮直驰，御者迷兮失轨。","遂踢达兮邪造，与日月兮殊道。","志阏绝兮安如，哀所求兮不耦。","攀天阶兮下视，见鄢郢兮旧宇。","意逍遥兮欲归，众秽盛兮沓沓。","思哽饐兮诘诎，涕流澜兮如雨。"]},{"title":"悼乱","category":3,"content":["嗟嗟兮悲夫，殽乱兮纷挐。","茅丝兮同综，冠屦兮共絇。","督万兮侍宴，周邵兮负刍。","白龙兮见射，灵龟兮执拘。","仲尼兮困厄，邹衍兮幽囚。","伊余兮念兹，奔遁兮隐居。","将升兮高山，上有兮猴猿。","欲入兮深谷，下有兮虺蛇。","左见兮鸣鵙，右睹兮呼枭。","惶悸兮失气，踊跃兮距跳。","便旋兮中原，仰天兮增叹。","菅蒯兮楙莽，雚苇兮仟眠。","鹿蹊兮躖躖，貒貉兮蟫蟫。","鹯鹞兮轩轩，鹑鹌兮甄甄。","哀我兮寡独，靡有兮齐伦。","意欲兮沉吟，迫日兮黄昏。","玄鹤兮高飞，曾逝兮青冥。","鸧鹒兮喈喈，山鹊兮嘤嘤。","鸿鸬兮振翅，归雁兮于征。","吾志兮觉悟，怀我兮圣京。","垂屣兮将起，跓俟兮硕明。"]},{"title":"伤时","category":3,"content":["惟昊天兮昭灵，阳气发兮清明。","风习习兮和暖，百草萌兮华荣。","堇荼茂兮扶疏，蘅芷雕兮莹嫇。","愍贞良兮遇害，将夭折兮碎糜。","时混混兮浇饡，哀当世兮莫知。","览往昔兮俊彦，亦诎辱兮系累。","管束缚兮桎梏，百贸易兮传卖。","遭桓缪兮识举，才德用兮列施。","且从容兮自慰，玩琴书兮游戏。","迫中国兮迮陿，吾欲之兮九夷。","超五岭兮嵯峨，观浮石兮崔嵬。","陟丹山兮炎野，屯余车兮黄支。","就祝融兮稽疑，嘉己行兮无为。","乃回朅兮北逝，遇神孈兮宴娭。","欲静居兮自娱，心愁戚兮不能。","放余辔兮策驷，忽飙腾兮浮云。","跖飞杭兮越海，从安期兮蓬莱。","缘天梯兮北上，登太一兮玉台。","使素女兮鼓簧，乘戈和兮讴谣。","声噭𫍥兮清和，音晏衍兮要婬。","咸欣欣兮酣乐，余眷眷兮独悲。","顾章华兮太息，志恋恋兮依依。"]},{"title":"哀岁","category":3,"content":["旻天兮清凉，玄气兮高朗。","北风兮潦洌，草木兮苍唐。","蛜蚗兮噍噍，蝍蛆兮穰穰。","岁忽忽兮惟暮，余感时兮凄怆。","伤俗兮泥浊，蒙蔽兮不章。","宝彼兮沙砾，捐此兮夜光。","椒瑛兮湟污，葈耳兮充房。","摄衣兮缓带，操我兮墨阳。","升车兮命仆，将驰兮四荒。","下堂兮见虿，出门兮触螽。","巷有兮蚰蜓，邑多兮螳螂。","睹斯兮嫉贼，心为兮切伤。","俛念兮子胥，仰怜兮比干。","投剑兮脱冕，龙屈兮蜿蟤。","潜藏兮山泽，匍匐兮丛攒。","窥见兮溪涧，流水兮沄沄。","鼋鼍兮欣欣，鳣鲇兮延延。","群行兮上下，骈罗兮列陈。","自恨兮无友，特处兮茕茕。","冬夜兮陶陶，雨雪兮冥冥。","神光兮颎颎，鬼火兮荧荧。","修德兮困控，愁不聊兮遑生。","忧纡兮郁郁，恶所兮写情。"]},{"title":"守志","category":3,"content":["陟玉峦兮逍遥，览高冈兮峣峣。","桂树列兮纷敷，吐紫华兮布条。","实孔鸾兮所居，今其集兮惟鸮。","乌鹊惊兮哑哑，余顾盼兮怊怊。","彼日月兮暗昧，障覆天兮祲氛。","伊我后兮不聪，焉陈诚兮效忠。","摅羽翮兮超俗，游陶遨兮养神。","乘六蛟兮蜿蝉，遂驰骋兮升云。","扬彗光兮为旗，秉电策兮为鞭。","朝晨发兮鄢郢，食时至兮增泉。","绕曲阿兮北次，造我车兮南端。","谒玄黄兮纳贽，崇忠贞兮弥坚。","历九宫兮遍观，睹秘藏兮宝珍。","就传说兮骑龙，与织女兮合婚。","举天罼兮掩邪，彀天弧兮射奸。","随真人兮翱翔，食元气兮长存。","望太微兮穆穆，睨三阶兮炳分。","相辅政兮成化，建烈业兮垂勋。","目瞥瞥兮西没，道遐回兮阻叹。","志稸积兮未通，怅敞罔兮自怜。","乱曰：","天庭明兮云霓藏，三光朗兮镜万方。","斥蜥蜴兮进龟龙，策谋从兮翼机衡。","配稷契兮恢唐功，嗟英俊兮未为双。"]},{"title":"度关山","category":4,"content":["天地间，人为贵。","立君牧民，为之轨则。","车辙马迹，经纬四极。","黜陟幽明，黎庶繁息。","于铄贤圣，总统邦域。","封建五爵，井田刑狱。","有燔丹书，无普赦赎。","皋陶甫侯，何有失职？","嗟哉后世，改制易律。","劳民为君，役赋其力。","舜漆食器，畔者十国，","不及唐尧，采椽不斫。","世叹伯夷，欲以厉俗。","侈恶之大，俭为共德。","许由推让，岂有讼曲？","兼爱尚同，疏者为戚。"]},{"title":"短歌行 其一","category":4,"content":["对酒当歌，人生几何！譬如朝露，去日苦多。","慨当以慷，忧思难忘。何以解忧？唯有杜康。","青青子衿，悠悠我心。但为君故，沉吟至今。","呦呦鹿鸣，食野之苹。我有嘉宾，鼓瑟吹笙。","明明如月，何时可掇？忧从中来，不可断绝。(明明 一作：佼佼)","越陌度阡，枉用相存。契阔谈䜩，心念旧恩。(谈䜩 一作：谈宴)","月明星稀，乌鹊南飞。绕树三匝，何枝可依？","山不厌高，海不厌深。周公吐哺，天下归心。(海 一作：水)"]},{"title":"短歌行 其二","category":4,"content":["周西伯昌，怀此圣德。","三分天下，而有其二。","修奉贡献，臣节不隆。","崇侯谗之，是以拘系。","后见赦原，赐之斧钺，得使征伐。","为仲尼所称，达及德行，","犹奉事殷，论叙其美。","齐桓之功，为霸之首。","九合诸侯，一匡天下。","一匡天下，不以兵车。","正而不谲，其德传称。","孔子所叹，并称夷吾，民受其恩。","赐与庙胙，命无下拜。","小白不敢尔，天威在颜咫尺。","晋文亦霸，躬奉天王。","受赐圭瓒，秬鬯彤弓，","卢弓矢千，虎贲三百人。","威服诸侯，师之所尊。","八方闻之，名亚齐桓。","河阳之会，诈称周王，是其名纷葩。"]},{"title":"对酒","category":4,"content":["对酒歌，太平时，吏不呼门。","王者贤且明，宰相股肱皆忠良。","咸礼让，民无所争讼。","三年耕有九年储，仓谷满盈。","斑白不负载。","雨泽如此，百谷用成。","却走马，以粪其土田。","爵公侯伯子男，咸爱其民，以黜陟幽明。","子养有若父与兄。","犯礼法，轻重随其刑。","路无拾遗之私。","囹圄空虚，冬节不断。","人耄耋，皆得以寿终。","恩德广及草木昆虫。"]},{"title":"观沧海","category":4,"content":["东临碣石，以观沧海。","水何澹澹，山岛竦峙。","树木丛生，百草丰茂。","秋风萧瑟，洪波涌起。","日月之行，若出其中；","星汉灿烂，若出其里。","幸甚至哉，歌以咏志。"]},{"title":"龟虽寿","category":4,"content":["神龟虽寿，犹有竟时。","腾蛇乘雾，终为土灰。(腾 一作：螣)","老骥伏枥，志在千里。","烈士暮年，壮心不已。","盈缩之期，不但在天；","养怡之福，可得永年。","幸甚至哉，歌以咏志。"]},{"title":"蒿里行","category":4,"content":["关东有义士，兴兵讨群凶。","初期会盟津，乃心在咸阳。","军合力不齐，踌躇而雁行。","势利使人争，嗣还自相戕。","淮南弟称号，刻玺于北方。","铠甲生虮虱，万姓以死亡。","白骨露于野，千里无鸡鸣。","生民百遗一，念之断人肠。"]},{"title":"精列","category":4,"content":["厥初生，","造划之陶物，莫不有终期。","莫不有终期。","圣贤不能免，何为怀此忧？","愿螭龙之驾，思想昆仑居。","思想昆仑居。","见期于迂怪，志意在蓬莱。","志意在蓬莱。","周礼圣徂落，会稽以坟丘。","会稽以坟丘。","陶陶谁能度？君子以弗忧。","年之暮奈何，时过时来微。"]},{"title":"苦寒行","category":4,"content":["北上太行山，艰哉何巍巍！","羊肠坂诘屈，车轮为之摧。","树木何萧瑟！北风声正悲。","熊罴对我蹲，虎豹夹路啼。","溪谷少人民，雪落何霏霏！","延颈长叹息，远行多所怀。","我心何怫郁？思欲一东归。","水深桥梁绝，中路正徘徊。","迷惑失故路，薄暮无宿栖。","行行日已远，人马同时饥。","担囊行取薪，斧冰持作糜。","悲彼东山诗，悠悠使我哀。"]},{"title":"气出唱 其一","category":4,"content":["华阴山，自以为大。","高百丈，浮云为之盖。","仙人欲来，出随风，列之雨。","吹我洞箫，鼓瑟琴，何訚訚！","酒与歌戏，今日相乐诚为乐。","玉女起，起舞移数时。","鼓吹一何嘈嘈。","从西北来时，仙道多驾烟，","乘云驾龙，郁何务务。","遨游八极，乃到昆仑之山，","西王母侧，神仙金止玉亭。","来者为谁？赤松王乔，乃德旋之门。","乐共饮食到黄昏。","多驾合坐，万岁长，宜子孙。"]},{"title":"气出唱 其二","category":4,"content":["驾六龙，乘风而行。","行四海，路下之八邦。","历登高山临溪谷，乘云而行。","行四海外，东到泰山。","仙人玉女，下来翱游。","骖驾六龙饮玉浆。","河水尽，不东流。","解愁腹，饮玉浆。","奉持行，东到蓬莱山，上至天之门。","玉阙下，引见得入，","赤松相对，四面顾望，视正焜煌。","开玉心正兴，其气百道至。","传告无穷闭其口，但当爱气寿万年。","东到海，与天连。","神仙之道，出窈入冥，常当专之。","心恬澹，无所愒。","欲闭门坐自守，天与期气。","愿得神之人，乘驾云车，","骖驾白鹿，上到天之门，来赐神之药。","跪受之，敬神齐。","当如此，道自来。"]},{"title":"气出唱 其三","category":4,"content":["游君山，甚为真。","崔嵬砟硌，尔自为神。","乃到王母台，金阶玉为堂，芝草生殿旁。","东西厢，客满堂。","主人当行觞，坐者长寿遽何央。","长乐甫始宜孙子。","常愿主人增年，与天相守。"]},{"title":"却东西门行","category":4,"content":["鸿雁出塞北，乃在无人乡。","举翅万馀里，行止自成行。","冬节食南稻，春日复北翔。","田中有转蓬，随风远飘扬。","长与故根绝，万岁不相当。","奈何此征夫，安得驱四方！","戎马不解鞍，铠甲不离傍。","冉冉老将至，何时返故乡？","神龙藏深泉，猛兽步高冈。","狐死归首丘，故乡安可忘！"]},{"title":"塘上行","category":4,"content":["蒲生我池中，其叶何离离。","傍能行仁义，莫若妾自知。","众口铄黄金，使君生别离。","念君去我时，独愁常苦悲。","想见君颜色，感结伤心脾。","念君常苦悲，夜夜不能寐。","莫以豪贤故，弃捐素所爱？","莫以鱼肉贱，弃捐葱与薤？","莫以麻枲贱，弃捐菅与蒯？","出亦复何苦，入亦复何愁。","边地多悲风，树木何修修！","从君致独乐，延年寿千秋。"]},{"title":"薤露行","category":4,"content":["惟汉廿二世，所任诚不良。","沐猴而冠带，知小而谋疆。","犹豫不敢断，因狩执君王。","白虹为贯日，己亦先受殃。","贼臣持国柄，杀主灭宇京。","荡覆帝基业，宗庙以燔丧。","播越西迁移，号泣而且行。","瞻彼洛城郭，微子为哀伤。"]},{"title":"陌上桑","category":4,"content":["驾虹霓，乘赤云，登彼九疑历玉门。","济天汉，至昆仑，见西王母谒东君。","交赤松，及羡门，受要秘道爱精神。","食芝英，饮醴泉，柱杖桂枝佩秋兰。","绝人事，游浑元，若疾风游欻翩翩。","景未移，行数千，寿如南山不忘愆。"]},{"title":"秋胡行 其一","category":4,"content":["晨上散关山，此道当何难！","晨上散关山，此道当何难！","牛顿不起，车堕谷间。","坐磐石之上，弹五弦之琴。","作为清角韵，意中迷烦。","歌以言志，晨上散关山。","有何三老公，卒来在我旁？","有何三老公，卒来在我旁？","负揜被裘，似非恒人。","谓卿云何困苦以自怨，徨徨所欲，来到此间？","歌以言志，有何三老公？","我居昆仑山，所谓者真人。","我居昆仑山，所谓者真人。","道深有可得。","名山历观，遨游八极，枕石漱流饮泉。","沈吟不决，遂上升天。","歌以言志，我居昆仑山。","去去不可追，长恨相牵攀。","去去不可追，长恨相牵攀。","夜夜安得寐，惆怅以自怜。","正而不谲，辞赋依因。","经传所过，西来所传。","歌以言志，去去不可追。"]},{"title":"秋胡行 其二","category":4,"content":["愿登泰华山，神人共远游。","愿登泰华山，神人共远游。","经历昆仑山，到蓬莱。","飘遥八极，与神人俱。","思得神药，万岁为期。","歌以言志，愿登泰华山。","天地何长久！人道居之短。","天地何长久！人道居之短。","世言伯阳，殊不知老；","赤松王乔，亦云得道。","得之未闻，庶以寿考。","歌以言志，天地何长久！","明明日月光，何所不光昭！","明明日月光，何所不光昭！","二仪合圣化，贵者独人不？","万国率土，莫非王臣。","仁义为名，礼乐为荣。","歌以言志，明明日月关。","四时更逝去，昼夜以成岁。","四时更逝去，昼夜以成岁。","大人先天而天弗违。","不戚年往，忧世不治。","存亡有命，虑之为蚩。","歌以言志，四时更逝去。","戚戚欲何念！欢笑意所之。","戚戚欲何念！欢笑意所之。","壮盛智愚，殊不再来。","爱时进趣，将以惠谁？","泛泛放逸，亦同何为！","歌以言志，戚戚欲何念！"]},{"title":"善哉行 其一","category":4,"content":["古公亶甫，积德垂仁。","思弘一道，哲王于豳。","太伯仲雍，王德之仁。","行施百世，断发文身。","伯夷叔齐，古之遗贤。","让国不用，饿殂首山。","智哉山甫，相彼宣王。","何用杜伯，累我圣贤。","齐桓之霸，赖得仲父。","后任竖刁，虫流出户。","晏子平仲，积德兼仁。","与世沈德，未必思命。","仲尼之世，主国为君。","随制饮酒，扬波使官。"]},{"title":"善哉行 其二","category":4,"content":["自惜身薄祜，夙贱罹孤苦。","既无三徙教，不闻过庭语。","其穷如抽裂，自以思所怙。","虽怀一介志，是时其能与！","守穷者贫贱，惋叹泪如雨。","泣涕于悲夫，乞活安能睹？","我愿于天穷，琅邪倾侧左。","虽欲竭忠诚，欣公归其楚。","快人由为叹，抱情不得叙。","显行天教人，谁知莫不绪。","我愿何时随？此叹亦难处。","今我将何照于光曜？释衔不如雨。"]},{"title":"善哉行 其三","category":4,"content":["朝日乐相乐，酣饮不知醉。","悲弦激新声，长笛吹清气。","弦歌感人肠，四坐皆欢悦。","寥寥高堂上，凉风入我室。","持满如不盈，有德者能卒。","君子多苦心，所愁不但一。","慊慊下白屋，吐握不可失。","众宾饱满归，主人苦不悉。","比翼翔云汉，罗者安所羁？","冲静得自然，荣华何足为！"]},{"title":"步出夏门行 艳","category":4,"content":["云行雨步，超越九江之皋。","临观异同，心意怀?豫，不知当复何从？","经过至我碣石，心惆怅我东海。"]},{"title":"步出夏门行 冬十月","category":4,"content":["孟冬十月，北风徘徊，","天气肃清，繁霜霏霏。","鹍鸡晨鸣，鸿雁南飞，","鸷鸟潜藏，熊罴窟栖。","钱镈停置，农收积场。","逆旅整设，以通贾商。","幸甚至哉！歌以咏志。"]},{"title":"步出夏门行 土不同","category":4,"content":["乡土不同，河朔隆冬。","流澌浮漂，舟船行难。","锥不入地，蘴藾深奥。","水竭不流，冰坚可蹈。","士隐者贫，勇侠轻非。","心常叹怨，戚戚多悲。","幸甚至哉！歌以咏志。"]},{"title":"谣俗词","category":4,"content":["瓮中无斗储，发箧无尺缯。","友来从我贷，不知所以应。"]},{"title":"董逃歌词","category":4,"content":["德行不亏缺，变故自难常。","郑康成行酒，伏地气绝；","郭景图命尽于园桑。"]}]